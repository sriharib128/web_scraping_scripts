




రచన: ఆదూరి హైమవతి
విశ్లేషణ: జ్యోతి వలబోజు

“ ముహూర్తం దగ్గర పడుతున్నది, పెళ్ళికూతుర్నితీసుకురండి “ పెళ్ళి చేయిస్తున్న పురోహితుడు మంత్రాలు చదవడం ఆపి, పెద్దగా పెళ్ళిపెద్దల్ని ఆదేశించాడు.
పెళ్ళికూతురు తరఫు ముత్తైదువులు పట్టుచీరల పరపరలతో గబగబా పెళ్లికూతురి గదిలోకి వెళ్ళి, గోడక్కొట్టిన బంతిలా అదే వేగంతో తిరిగొచ్చి ” పెళ్ళి కూతురు కనపడ్డం లేదు.” అని గట్టిగా అరిచారు.
అది వినగానే పెళ్ళికొడుకు ముఖం పాలిపోయింది. చేతిలోని అక్షింతలు క్రింద వదిలి, అవమానంతో తలవంచుకున్నాడు. పెళ్లికొడుడు తండ్రి “ఏమండీ ! బావగారూ! మ అమ్మాయికి ఇష్టం లేకుండా పెళ్ళి ఎలా నిర్ణయించారండీ!‘ అష్ట వర్షాత్ భవేత్ కన్యా ‘ అని ఎనిమిదేళ్ళ పిల్లల ఇష్టాయిష్టాలతో పని లేకుండా మన అమ్మల కాలంనాడు పెళ్ళిళ్ళు చేశారు , మీ కూతురు 28 ఏళ్ళ పిల్ల. తనకు ఇష్టం లేకుండా ఎలా చేస్తున్నారండీ పెళ్ళి? మమ్మల్ని అవమానంపాలు చేయడానికా?” అంటూ కోపంతో అరిచాడు.
పెళ్ళి కూతురు తండ్రి ఆయన చేతులు పుచ్చుకుని బ్రతిమాలుతూ “ఇవి చేతులు కావు, కాళ్ళనుకోండి. ఒక్క పది నిముషాలు టైమివ్వండి, ఏం జరిగిందో నేను కనుక్కుంటాను. మా అమ్మాయి సంపూర్ణంగా ఇష్ట పడ్డాకే ఈ పెళ్ళి నిర్ణయించామని మీకూ, మీ కుమారునికీ అందరికీ తెలుసు కదండీ! నాక్కొంచెం ఊపిరి తీసుకునే సమయమివ్వండి! ప్లీజ్” అంటూ లోపలికెళ్లాడు.
పెళ్ళి బాజాలతో, అమ్మలక్కల మాటలతో, బంధువుల పరస్పర పరాచికాలతో, మంత్రోఛ్ఛారణతో , పిల్లల పరుగులు అరుపులతో కళకళ లాడుతున్న పెళ్ళిహాలు ఒక్కసారిగా చిన్నబోయి, మూగపోయింది.
పెళ్ళికూతురు తండ్రి లోపలికి పోయినవాడు అలాగే బయటికి వచ్చి తలపట్టుకుని పెళ్ళిమంటపం మీద కూలబడ్డాడు. “తండ్రిని బుకాయించి ఎవరితోనో లేచిపోయుంటుంది. ఈ కాలం ఆడపిల్లల్ని ఎవ్వరూ నమ్మలేరు. ఏక్షణానికి ఏం చేస్తారో?” బుగ్గలునొక్కుకుంటూ పెద్ద ఓముత్తైదువ తన అభిప్రాయం వెలిబుచ్చింది.
“అంత ఇష్టం లేకపోతే ఈ పెళ్ళి వద్దని చెప్పచ్చుగా. తీరా పీటలమీదికి వచ్చేముందు ఇలా అందర్నీ ముంచేసి వెళ్ళక పోతే?” మరోఆవిడ. “అసలు ఈ వంశమే అంత , వీళ్ళమ్మేం తక్కువ తిన్నదా? ఆవు చేలో మేస్తే, దూడ గట్టున మేస్తుందా? ఊరికే వచ్చిందా సామెత?”
” పిల్ల తాతేం తక్కువ కాదు. మీకు తెల్సోలేదో?”
“ఓహో వంశమంతా ఇలా లేచిపోయిన వాళ్ళేనన్నమాట?”
“ఇహ అనుమానం ఎందుకూ? ఏ ఇతర కులస్తునితోనో , మతస్తునితోనో లేచిపోయి ఈపాటికి పెళ్ళి కూడా చేసేసుకుని ఉంటుంది . తండ్రినీ , పెళ్ళికొడుకునూ వెర్రి వెంగళప్పల్ని చేసి చక్కాపోయింది.”
“ఐనా ఈకాలం పిల్లలు మనలాగా కాదు వదినా! తల వంచుకుని ఎవరిచేత కట్టించుకోమంటే వాళ్ళ చేత తాళి కట్టించుకునేవాళ్ళం. పిల్లల్ని కనడం, ఇంటిల్లిపాదికీ నోరుమూసుకుని సేవలు చేయడం అంతే కదా!మా ఆడపడుచును వాళ్ళాయన, అత్తా కూడా కొట్టేవారుట ! ఏనాడూ నోరువిప్పి చెప్పిందే కాదు. ఆరోజులే వేరు వదినా! చచ్చినా బ్రతికినా అత్తింటే కదా!”
“కాదూ మరి ! అయ్యో అంతదాకా ఎందుకూ? మా అత్తగారు తనకు త్వరగా వేకుననే కాఫీ ఇవ్వలేదని, నాపైనా చేయి చేసుకునేది వదినా!” “మరైతే ఈ పెళ్ళికూతురు తల్లి విషయమేంటీ? ఎవరితోనైనా…” ఆసక్తిగాముందుకు వంగి అడిగిందో వనిత. “అబ్బే అదేం లేదు. కాపోతే ఆడపడుచును అత్తింటి వారు ఆరడి చేస్తున్నారంటే ఇంట్లో తెచ్చిపెట్టుకుందామని అన్నాట్ట వాళ్ళాయన, అదే పెళ్లికూతురు తండ్రి. ఆమె వద్దందిట, అలా చేస్తే ఆమె సంసారానికే మోసం వస్తుందనీ, పిల్లల తల్లిని వదిలించుకుని, ఆమె భర్తకు మరోపెళ్లి చేస్తారనీ, మెల్లిగా వాళ్ళే సర్దుకుంటారనీ, కావలిస్తే తాను వెళ్ళి మాట్లాడి వస్తాననీ వాదన చేసిందిట. పెళ్లికూతురి తండ్రికి చెల్లెలంటే మహా ప్రీతిట. కోపమొచ్చి “ఐతే నీవే వెళ్ళు ఇంటి నుంచీ, నా చెల్లెల్ని నా ఇంటికి తెచ్చుకుంటా”నని కోపంతో అన్నాట్ట.
అంతే ఆమె ఇంట్లోంచీ వెళ్ళి పోయింది. ఇది జరిగి మూడేళ్లయింది. ఆమెకు ఉద్యోగం ఉందిలే. అదీ ధీమా, సంపాదించుకుంటూ బ్రతుకుతోంది.”
“పుట్టింటచేరిందా?”
“లేదు లేదు. తాను వేరే ఇంట్లో ఉంటున్నది. ఈ ఊర్లోనే సుమా! స్వత్రంత్రం, స్వేఛ్ఛ!” “మరి ఆడపడుచు ఇంట్లో వచ్చి చేరిందా?”
“ఆహా! అతగాడు వెంటనే తన చెల్లెల్నీ, ఆమె సంతానాన్నీఇంట్లో తెచ్చిపెట్టుకుని పోషించాడు. ఏమైందో ఏమో గానీ ఆమె భర్త ఇటీవల వచ్చి భార్యాపిల్లల్నితీసుకెళ్ళాట్ట! .” ” పెళ్లికూతురి తల్లి అదేదో ఆడవాళ్ళను కాపాడే డిపార్ట్ మెంట్ లో పనిచేస్తుందంట, ఆవిడేదో చేసిందని అంతా అనుకుంటుంటే విన్నాన్లే!” అంది ఓముదిత. “మరి పెళ్లికూతురి తల్లి ఇహ రావచ్చుగా!” “ఏమో ఏంజరిగిందో! ఇతగాడు పిలవలేదేమో! పిలిచినా ఆవిడ పంతానికి పోయి రాలేదేమో! ఏది ఏమైనా కూతురి పెళ్ళికి రాకపోడం అన్యాయం కదూ!” “ఉద్యోగం ఉంటే అదో దారి, ఆర్ధిక స్వేఛ్ఛతో పాటుగా ధైర్యం కూడానూ. మరి ఇప్పుడు పీటల మీదెవరు కూర్చుంటున్నారు కన్యాదానానికి?”
“ఇంకేం కన్యాదానం కానీ, అటకెక్కి పోయింది కదా! ఐనా పాపం పెళ్లికూతురు వరసకు పెదనాన్న, పెద్దమ్మా కూర్చుంటున్నార్లే! ఏది ఏమైనా ఊర్లోనే ఉన్న పెళ్లికూతురు తల్లిని పిల్చుకు రావాల్సింది కదూ!“ “అద్సరేకానీ , మరి వీళ్ల తాత విషయమేంటీ? చిన్నిల్లు పెట్టుకున్నాడా ఏం?”
“అంత సీను లేదు కానీ, ఇంట్లో అసలాయన మాటకు చెల్లుబాటే లేదుట మొదట్నుంచీ. చిల్లుకానీ క్రింద తీసేసేదిట వాళ్లావిడ. ఆర్నెల్ల క్రితం ఒకనాడు తనకు నేతి గారెలు, నేతిసున్నుండలూ, ఓకరోజు పూరీలూ, పచ్చిమిర్చి బజ్జీలూ , మైసూరు బోండాలూ కావాలని చిన్న పిల్లాడిలా మారాంచేస్తే, ఆవిడ‘ బీ.పీ, షుగరూ పెట్టుకుని, అసలే అరుగుదల లేకుండా, అవి తింటే ఆరోగ్యమేమవుతుందీ ? మెల్లిగా రోజుకొకటి చేసి ఒక్కో ముక్కా పెడతానందిట, ఆహా వింటేనా ఆ మొండిఘటం, నాకు అన్నీఈ రోజే ఇప్పుడే కావాల్ని పట్టుపట్టాట్ట. ఆమె కూడదన్నదనీ, కోపమొచ్చీ వెళ్ళి వృధ్ధాశ్రమంలో చేరాట్ట, అది ప్రకృతి వైద్యశాల కూడాట!. ఉండనీ అక్కడి జీవితం రుచి చూస్తేనన్నా, ఆ తిండికీ ఆహారపు అలవాట్లకూ ఒళ్ళు బాగుపడి, ఇంటి హాయి తెలుసొస్తుందనీ వారితో జాగ్రత్తగా చూడమని రహస్యంగా చెప్పివిషయాలు తెల్సుకుంటున్నదిట ఈ పెళ్లికూతురు. ఏమాట కామాటే చెప్పుకో వాలి , ఈ పెళ్లికూతురు మహా తెలివిగలదిలే!“ “మరీ చిన్నచిన్న వాటికి బెదిరించి ఇళ్ళలోంచీ పోవడం ఏం బావుంటుందీ? జీవితాలుకదా! “
“ప్రతికుటుంబంలోనూ చిన్నచిన్న పొరపొచ్చాలు వస్తుంటాయి. అంతమాత్రాన ఇళ్ళు వదలిపోడం, విడాకులిచ్చుకోడం మంచిపనా? ఓర్పు వహించాలి.”
“ఐతే కొట్టినా తిట్టినా అత్తింట్లోనే బానిసలా పడుండాలా? అక్కడే చావాలా? స్వేఛ్చగా ఉద్యోగం చేసుకుని బ్రతికితే తప్పా?” ఒక ఆధునిక మహిళ తన మాటలతో అక్కడున్న వృధ్ధ స్త్రీలనందరినీ గడగడలాడించింది.
“అలాని ఎవరన్నారు? ఎలాగో సమర్ధించుకోవాలికానీ సంసారాలు వదిలేసి పోయి భర్తను, బిడ్దలను బాధ పెట్టి ఇంటిపరువు బజారునేస్తారా? తప్పుకాదూ? వంటరిగా బ్రతకడం అంత తేలికా?”
“ఐతే తప్పంతా ఆడవాళ్ళదేనంటారా? అందుకే ఆడదే ఆడదానికి శతృవు అన్నారు. “
“ఎల్లకాలం బాధలు భరిస్తూ బతకాలా? జీవితమంతా కడగళ్లతో కళ్ళ న్నీళ్ళతో గడపాలా? తాగుబోతుల్నీ , చావగొట్టేవాళ్ళని ,భరించాలా?”
“తప్పంతా ఆడాళ్ళదేనా? మగవాడి బాధ్యతేం లేదా దీన్లో?” అంటూ ఆవేశంగా అడిగారు అక్కడున్న అమ్మాయిలు కొందరు.
“అమ్మాయిలూ! మీరంతా బాగా పెద్దపెద్ద చదువులు చదువుకుని ఉద్యోగాలు చేస్తూ సమాజంలో తిరిగే వారు, మీకు మా మాటలన్నీ తప్పుగానే తోస్తాయి. మాదంతా పాత చింతకాయపచ్చడి అంటారు, ఔనా?”
“అదేంకాదు బామ్మగారూ! బ్రతికినా చచ్చినా అత్తిల్లే లేక మొగుడిల్లే స్వర్గమని బాధలు భరించక్కర్లేదు అంటున్నాం.. అంతే! గౌరవంగా, స్వంతకాళ్ళమీద బ్రతకడంతప్పా?”
“కాదమ్మా తల్లులారా! మీరే కరెక్ట్!! మమ్మల్నిక వదిలేయండి” “అదిసరేకానీ మన వాదనలాపి, ప్రస్తుతానికి రండి. ఈ పెళ్ళిఅయ్యేనా పొయ్యేనా ?.ఆ వంటలేదో ఐతే ఇంత ముద్ద తిని ఇంటికి పోదాం పదండి, టింగురంగా అంటూ ఇంటిల్లిపాదిమీ వచ్చాం, ఇదేదో మహా పెళ్ళైనట్లు, పెటాకులైందికదా!. ఇళ్ళకెళ్ళి వండుకు తిననూ లేము, హోటళ్ళకెళ్ళనూ లేమూ? బీ.పీలూ షుగర్లూనూ. ఏంచేద్దామో చెప్పండి ,” అందో పెద్దావిడ.
ఇంతలో “లేరా ! ఇంకా ముంగిలా అలా కూర్చుంటావేం? నీకు పిల్లే దొరకదా ఏం? లే పోదాం”అంటూ పెళ్ళికొడుకు తాత వచ్చాడు మంటపం దగ్గరికి. పెళ్లికూతురు తండ్రి అయోమయంగా ఏమీ చేయలేక కూర్చునున్నాడు. ఎటూ తనకు రావాల్సిన దక్షిణ ఇవ్వనే ఇస్తార్లే అని పురోహితుడు మంటపం స్తంభం ఆనుకుని కునుకు తీస్తున్నాడు. ఇంతలో ఒక కారు వచ్చి పెళ్ళిహాలు ముందు ఆగింది. దాన్లోంచీ పెళ్లికూతురు పట్టుచీర, నగలు, బుగ్గన చుక్కా, బారుపూల జడతో డ్రైవింగ్ సీట్లోంచీ దిగి , పక్కతలుపు తీసి, బిడ్డనెత్తుకునున్న ఒక యువతిని దింపి,” రండి ఏమీ ఫరవాలేదు” అని ఆహ్వానిస్తూ, వెనుక తలుపుతీసి ఒకావిడ్ని చెయ్యిపట్టి దింపింది. వెనుక మరో తలుపు తీసి ఒకముసలాయన్ని పట్టుకుని , చెరోచేత్తో నడిపించుకుంటూ మంటపం, దగ్గరికి వచ్చింది. ఆ ముసలాయన చాకులా ఉన్నాడు, ఆమెకంటే వేగంగా నడుస్తున్నాడు. ఒక కుర్చీ తెచ్చివేసి ఆ ముసలాయన్నికూర్చోబెట్టి , ఆ యువతిని కూడా తీసుకొచ్చి మరో కుర్చీలో మంటపానికి దగ్గరగా కూర్చోబెట్టింది. నడిపివయసావిడ్ని వివాహమంటపం మీద తన ఎడం వైపున కూర్చో బెట్టుకుని ,
“రండి నాన్నగారూ! పంతులు గారూ !మంత్రాలు చదవండి ముహూర్తానికింకా పది నిముషాలుంది.”అని చెప్పి,”సారీ ! మీకు చెప్పకుండా వెళ్ళ వలసి వచ్చింది, ఐయాం సో సారీ ! కన్ ఫ్యూజ్చేసినందుకు మామయ్యగారూ మన్నించండి! మా అమ్మగారూ, తాతగారూ నేను వెళితే తప్పరారని తెచ్చేందుకు వెళ్ళాను. ఇహ మా వదిన్ని నేనేగా తీసుకురావాల్సింది ” అంది పెళ్లికొడుకు వైపు చూసి చిరునవ్వుతో, పెళ్లికొడుకు నాన్న వైపు క్షమించమన్నట్లూ చూసింది పెళ్లికూతురు. ఆ యువతిని చూడగానే పెళ్ళికొడుకు ముఖంవెలిగి పోయింది. తండ్రికి తెలీకుండా ప్రేమవివాహం చేసుకుందని ఆయన ఆమెను దూరంగా ఉంచిన విషయం ఇతరలకెవ్వరికీ తెలీదు. పెళ్లికొడుకు అతడి తరఫువారు అంగీకారంగా మౌనం వహించారు. మంత్రాలు ఎక్కడ ఆపిందీ గుర్తులేక పురోహితుడు ” సర్వ మంగళ మాంగల్యే శివే సర్వార్ధ సాధకే ..” అని అందుకున్నాడు. అందరి నోర్లూ మూతపడ్డాయి. అంతా గప్ చిప్పై, నోర్లెళ్ళబెట్టుక్కూర్చోగా
“మంగళ సూత్రం అందుకో బాబూ! “అన్నాడు పురోహితుడు.
“మాంగల్యంతంతునా నేనా..మమ జీవనహేతునా కంఠే బధ్నామి..” అని పఠిస్తూ.
************
విశ్లేషణ:
పెళ్లి వేర్వేరు వాతావరణంలో పెరిగిన ఇద్దరు వ్యక్తులను జీవితానికి ఒకటిగా చేస్తుంది. ఒకరి కష్టసుఖాలు ఒకరు పంచుకుంటూ, అర్ధం చేసుకుంటూ కలిసి నడవాల్సిన బంధం పెళ్లి. పెళ్లి తర్వాత తెలుసుకుని చేయాల్సిన పనులు ముందే చేయడం అనేది విశేష గుణం. కుటుంబ కలహాల వల్ల దూరమైన కుటుంబ సభ్యులను పెళ్లికూతురే వెళ్లి తీసుకురావడం అనేది ఊహించని విషయం. నాకెందుకులే అని అనుకోకుండా పెళ్లికూతురు తన పెళ్లికి కొద్ది గంటలముందే ఎవరికీ చెప్పకుండా వెళ్లి ఇరువైపులా చాలా కావల్సినవాళ్లను స్వయంగా తోడ్కొని వస్తుంది. అలా పెళ్లికూతురు మాయమవడం పట్ల ఇతర బంధుమిత్రులు మాట్లాడే మాటలు కూడా సర్వసాధారణమే అనిపిస్తుంది. కాని పెళ్లికూతురు తన చర్యవల్ల రెండు కుటుంబాలకు సంతోషాన్నిచ్చి ఒక మంచి వ్యక్తిత్వంగల కూతురిగా, కోడలిగా, భార్యగా తన్ను తాను నిరూపించుకుంటుంది.. ఎంత పెద్ద చదువులు చదివినా ఈనాడు అమ్మాయిలు, అబ్బాయిలకు కుటుంబ విలువలు తెలియాల్సిన అవసరం చాలా ఉందని చెప్తున్నారు రచయిత్రి ఆదూరి హైమవతి..
రచన: ఆచంట హైమవతి
విశ్లేషణ: జ్యోతి వలబోజు

“ఏమండీ వదినగారూ…ఎనిమిది గంటలు దాటిపోయింది! మేమందరం జడల్లో పెట్టుకోవటానికి పులదండలు పంపనే లేదు మీరు?మగ పెళ్లివారంటే మీకు ఎందుకింత అశ్రద్ధ ?” గొంతు పెంచి అడుగుతోంది వరుని పెదతల్లి కూతురు.
“బజారుకి మనిషిని పంపానమ్మా! వచ్చేస్తుంటాడీపాటికి…కొంచెంసేపు ఆగండమ్మా. ప్లీజ్” కంగారు పడుతూ బతిమాలుతోంది పెళ్ళికూతురు తల్లి రత్నమాల.
మగ పెళ్లివారికి సమయానుకూలంగా ‘అన్నీ’ అమర్చలేకపోతున్నామని ఆమె తల్లడిల్లి పోతోంది . ఇంతలో పులదండలొచ్చాయి. పూలు తెచ్చినవారు పెళ్లిలోకీ, పెళ్ళివారికీ వేర్వేరు చేస్తుంటే…హడావిడిగా ముందు వియ్యాలవారికి పంపింది రత్నమాల .
వరుని మేనమామ వచ్చి “మీరొచ్చి టిఫిన్ లకి ఇంకా పిలవలేదేమిటండీ? రాకేం చేస్తారులే…వాళ్ళని పిలిచేదేమిటి- అనుకుంటున్నారా యేం?” అన్నాడు తీక్షణంగా చూస్తూ .
రత్నమాల “అబ్బే…అదేంలేదండీ మా చెల్లెలు పిలవటానికి వెడితే, మా వదినగారు… వంటబ్రాహ్మడి చేత టిఫిన్లు పంపేయండి…ఇక్కడే మా వాళ్ళు తినేస్తారు- అన్నారట. అందుకని బ్రాహ్మడు వెనుకవైపునుంచి టిఫిన్లు పట్టుకెళ్ళాడు . మా చెల్లెలు అందరికీ అందిస్తుంది”అంది వినయంగా!
“అంటే దిగినవాణ్ణి మేడెక్కి వెళ్లి తినాలా?” ఉగ్రుడౌతూ అన్నాడాయన .
“మళ్లీ మీరు పైకెళ్లటం ఎందుకు బాబూ! ఇక్కడే తినండి” అంటూ అక్కడే టిఫిన్ అందించి ఇంకో పనికి పరుగెత్తిందామె.
వ్యంగ్యాలుగా వినిపించే నిష్టురాలతొ , జబర్దస్తీగా అనిపించే హాస్యపు కబుర్లతో – చేతలతో ఆ పూట కార్యక్రమాలు ముగిశాయి . ” అమ్మయ్యా…! ఈ పూట యజ్ఞం ముగిసింది!” అనుకుని నిట్టూర్చారు రత్నమాల , భర్తాను .
*********
ఏ సందర్భంలో ఎవరికి ఎలాంటి బట్టలు పెట్టాలో, ఎందరికి పెట్టాలో మగ పెళ్లివారు ‘అన్నీ’ ముందరే విశదంగా చెప్పేశారు . వరుని బామ్మా- తాతా వధువు తండ్రిని పిలిచి “అనుకోని వాళ్ళొచ్చినప్పుడు-అప్పటికప్పుడు కొన్ని జరిపించాల్సి వస్తుందోయ్” అన్నారు .
“దానికేం పరవాలేదు మామయ్యగారు! సత్రానికి దగ్గరలోనే మంచి బట్టల కొట్టుంది. పావు గంటలో కావలసినవి తెచ్చేద్దాం!” అని మాటిచ్చేశాడు కన్యాదాత పైఖర్చుకి భయపడుతూనే!
” మా అన్నయ్యగారు చురుకైనవారు. ఎలాంటి సమస్యైనా చిటికెలో పరిష్కరించేస్తారు” అని మెచ్చుకుంది వియ్యపురాలుగారు .
“రాబట్టుకోవటంలో మిమ్మల్ని మించిన వారు లేరులే చెల్లెమ్మా! నా చురుకుతనాన్ని పొగడకేం చేస్తావులే! అనుకున్నాడాయన .
స్నాతకం…హోమం, ఎదురు సన్నాహం , భోజనాలూ, తాంబూలాలు సక్రమంగానే ముగిశాయి!
” మగ పెళ్లివారు…భోజన సమయాల్లో మంచి ఆకులు వెయ్యలేదనీ, మంచినీళ్ళు తగినన్ని ఇవ్వలేదనీ, త్రాగాటానికిచ్చిన నీళ్ళలో ‘చెత్త’ ఉందనీ , కొన్ని ఐటమ్స్ బాగా చెయ్యలేదనీ, సుగంధ ద్రవ్యాలు తగినన్ని వెయ్యలేదనీ…తమలపాకుల తొడిమలు సరిగ్గా లేవనీ , వక్కపోడెం వేపు తక్కువైందనీ…ఇలా రకరకాలుగా లేని తప్పులు పడుతున్నారత్తయ్యా !” ఉక్రోషంగా తన అత్తగారికి చెప్పింది రత్నమాల .
“అంటారమ్మా… అంటారు- వాళ్ళు మగ పెళ్ళివారుగదా! అనకుండా ఎలా ఉంటారు?వాళ్ళు ఏమీ అనకపోతే మనం ఆశ్చర్యపడాలిగాని… అంటే ఆశ్చర్య పడకూడదు! “అందావిడ చిరునవ్వుతో .
” కాదత్తయ్యా…వాళ్ళు తప్పులు పడుతున్నవన్నీ – కారణం ఉండికాదు —అన్నీ శుభ్రంగానూ-ఏలోటూ లేకుండానూ…రాకుండానూ మా తమ్ముళ్ళూ- నేనూ పర్యవేక్షిస్తూనే ఉన్నాం గదా! ఐనాకూడా చూడండి” దీనంగా మొహం పెట్టి అంది రత్నమాల.
“అదేనమ్మా మన దేశాచారం…ఈ రెండు రోజులే కదా! వాళ్ళు తప్పు పట్టినా -మనం తలవంచుకుని సంజాయిషీ చెప్పినానూ! రేపు వాళ్ళు వెళ్లి పోతారు . అంతే! ఆ తర్వాత వధువు- వరుడు ఇళ్ళవాళ్లకి మాత్రమే లావా దేవీలు , రాకపోకలూనూ!…అందుకని వాళ్ళ సరదాలు ‘పెళ్లి’ లోనే తీర్చుకుంటారు . కొన్ని అగ్గగ్గలాడుతూ తీర్చాలి, కొన్ని వినీవిననట్లు ఊరుకోవాలి. కొన్నిట్లకి ‘క్షమించాలి మీరు మమ్మల్ని’అనాలి. ఓర్పుగా దాటుకు పోవాలి … అంతేనమ్మా!” కోడలికి కిటుకు చెప్పి పంపించి , పక్కనున్న చుట్టంతో మాటలు పెంచింది బామ్మగారు .
” అత్తింటా- పుట్టింటా ఎన్ని పెళ్ళిళ్ళు చేయించలేదూ?! ఏ నిష్ఠూరాలొచ్చినా మా ‘సుకన్యను’ పంపిస్తాను . మీక్కావలసినవి దానితో చెప్పండి . మీ అవసరం క్షణంలో తీర్చేస్తుంది” అని మా అత్తగారు వాళ్ళతో చెప్పి . నాతో
“నీకైతే అణకువ, ఓర్పు, సమయస్పూర్తి ఎక్కవే! అందుకనే సమస్య ఎదురైనప్పుడు నిన్ను పంపుతాను . అదే నీ తోటికోడల్ని పంపాననుకో తాడు కాస్తా పేడు చేసేసి రామ రావణ ‘యుద్ధం’ సృష్టించేస్తుంది . దాన్ని పంపినందుకు నేను చెంపలు వాయించుకుని దాని కాళ్ళకు ‘దండం’ పెట్టాల్సోస్తుంది “అనేది మా అత్తగారు .
“అత్తయ్యా…మరేమో…వాళ్ళు మన పిల్లకి వజ్రాల గాజులు పెడతామని ఒప్పుకున్నారు గదా? అవి పెళ్లిలోనూ పెట్టలేదు. అగ్నిహోత్రం దగ్గిరా పెట్టలేదు . ఇంకెప్పుడు పెడతారు? తప్పుల్లేకపోయినా ప్రతి చిన్నదానికీ నిష్ఠూరాలాడుతున్నారు. మనం ఈ సంగతి అడిగితే తప్పేమిటి?” అత్తగారితో అంది రత్నమాల అసహనంగా మొహం పెట్టి.
ముసలావిడ కోడలి మొహంలోకి దీక్షగా చూసి ” ఈ విషయం నీకే తోచిందా…? లేక ఇంకెవరైనా ప్రత్యేకంగా నీతో అంటే నువ్వు నన్నడుగుతున్నావా??” అని అడిగేసరికి రత్నమాల తలోంచుకుంది.
కొంచెం సేపు మిన్నకుండి…” మా దుర్గక్క…” అంటూ నసిగింది .
” అదీ.. అలా చెప్పు! ఎందుకంత కంగారు?వాళ్ళ కోడలికి నగలెట్టుకోవటం వాళ్ళకే గౌరవం గదా!ఎవరెవరో ఎన్నో అనుకుంటారు . ఆ అన్నింటినీ పట్టించుకుని మీ వియ్యాలవారొచ్చి మిమ్మల్ని నిగ్గతీశారా…? లేదుగదా-? గంభీరంగా ఊరుకున్నారు వాళ్ళు . అలాగే నువ్వు కూడా ప్రవర్తించాలి …. వెళ్ళు !మనం జరపవలసినవన్నీ సక్రమంగా జరిగేలా చూడు. అది మన కర్తవ్యం!” కోడల్ని పంపించి—–
“మా రత్నం నిజంగా రత్నమేనమ్మా! పనిమంతురాలూ, నెమ్మదస్తురాలేగాని …చాలా అమాయకురాలమ్మా! ఎవరేది చెప్తే ‘అదే’ నిజమనుకుంటుంది . దాని మనస్సు నాకు తెలుసుగా!” అందావిడ చుట్టాలామెతో . వింటున్నావిడ”ఎంతైనా పెద్దావిడ అనుభవజ్ఞురాలు” గౌరవంగా అనుకుంది.
బామ్మ దగ్గర కొచ్చి కూచుంటూ ” మీ అక్క మనుమరాలు…ఏదో కొత్త పేరు –ఆ పిల్లది…యామిని… ఆ పిల్ల సంసారం బాగా లేదన్నారమ్మా….నేను విని చాలా రోజులైంధనుకో…ఇప్పుడు వాళ్ళ కాపురం సరిపడిందా? వాళ్ళది చూడచక్కని జంట! వాళ్ళలో గొడవలంటే నాకు చాలా బాధనిపించింధనుకో!” అంది .
ఆవిడ అలా అడిగేసరికి బామ్మ కొంచెం చిన్నబుచ్చుకుని వెంటనే తేరుకుంది . ” ఏదో లెస్తూ… వడ్లగింజలో బియ్యపుగింజ – జరిగినది తమ పొరపాటే ఐనా పెద్దవాళ్ళు మందలిస్తే సహించటం లేదమ్మా ఇప్పటి కాలప్పిల్లలు! వాళ్ళు కొంచెం ఘాటుగా మందలించేసరికి ‘అలిగి’ పుట్టింటికి వచ్చేసింది! తీరా వచ్చేసిన తర్వాత వాళ్ళాయన కోసం ఒకటే…బెంగ! నేనూ , మా అక్కా, కొడుకు , కోడలు ‘యామిని’కి మంచిమాటలు చెప్పి , అనునయించి తీసుకెళ్ళి ఆ పిల్లని అత్తవారింట్లో దించి వచ్చాము . వాళ్ళూ మర్యాదస్తులే! ఈ పిల్ల అలా చేస్తుందనుకోలేదని సిగ్గుపడ్తూ నొచ్చుకున్నారు పాపం! ఇప్పుడు ‘యామిని’ గర్భిణి…ఇంకో నెల్లాళ్ళలో సూడిదలిస్తారట! ‘నేను పురిటికి పుట్టింటికి వెళ్ళనని భీష్మించుక్కూర్చుందిట . ఈ కాలప్పిల్లలకి ఆగ్రహమొచ్చినా కష్టమే, అనుగ్రహమొచ్చినా కష్టమేనమ్మా! ఏం చేస్తాం ? కాలం మహిమ” అంటూ తన అక్క మనుమరాలి కధ పూర్తి చేసిందావిడ .
” ఈ పెళ్ళికి రాలేదేం వాళ్ళు?” అడిగిందావిడ ఆశ్చర్యపోతూను .
” ఇదే సుముహూర్తానికి యామిని ఆడపడుచు పెళ్లి! అందుకే అందరూ అక్కడికెళ్ళారు . అందుకే ఇక్కడికి రావటం కుదరలేదు వాళ్లకి!” అంది బామ్మ.
***********
పెళ్లి ముగిసి భోజనాల తతంగం పూర్తైoది . వివాహానికి వచ్చిన చాలా మంది తిరిగి వెళ్లడం మొదలుపెట్టారు . సాదర సత్కారాలు జరిగాయి . సూక్ష్మంగా సత్కరించవలసిన వారిని- ముందు గౌరవించి విడ్కోలిచ్చి పంపారు . ఘనంగా సత్కరించవలసినవారిని…పూర్వపు రోజుల్ని జ్ఞప్తికి తెచ్చి , ఆప్యాయంగా- వారు తమను సన్మానించిన ‘తీరుని’ మెచ్చుకుంటూ వారికి తృప్తి కలిగించారు . ప్రస్తుతం రెండిళ్ళ వాళ్ళు మాత్రం మిగిలారు . అందరూ హాల్లో గుమి గూడారు .
వరుడు తాము ఇచ్చిన వజ్రపు గాజులతో తన భార్య చేతులెంత మెరిసిపోతున్నాయో చూసుకుంటూ
మురిసిపోతున్నాడు .
తనవారు ఇచ్చిన ‘ బ్రాస్ లెట్ ‘ భర్త చేతికి ఎంత నిండుతనాన్ని ఇచ్చిందోనని ఆనందపడుతోంది వధువు .
వరుని తల్లిదండ్రులు కన్యాదాతలను పట్టువస్త్రాలతో- వివిధ బహుమతులతో సత్కరించారు . వారు బిడియంగా అందుకుంటుంటే “శ్రమకోర్చి నిర్విఘ్నంగా పెళ్లి జరిపించినందుకు” చాలా మెచ్చుకున్నారు. వియ్యపురాలు రత్నమాల దగ్గరగా వచ్చి – ఆమె రెండు చేతులూ పట్టుకుంది .
“మా బంధువులూ, మితృలూ -ఏవేవో తప్పులెన్ని, హేళనచేసీ మిమ్మల్ని ఇబ్బంది పెట్టిఉంటారు . అలాగే మీ వైపు వాళ్ళు కూడా…వేడి -వేడి పదార్ధాలు చేతులపై వడ్డించి ‘కసి’ తీర్చుకునీ ఉండచ్చు!
ఇలాంటివి ప్రతీ పెళ్లిలోనూ జరుగుతూనే ఉంటాయి . ఎవరెన్ని విధాల బోధించినా అవి జరక్కుండా మనం ఆపలేం!” వియ్యపురాలు అలా వివరిస్తుంటే…ఆమె సుహృద్భావానికి రత్నమాల కళ్ళు చెమర్చాయి . ఆత్మీయంగా అన్పించి “అయ్యో..ఈమెకా నేను గర్వం- అహంకారం అనుకున్నాను” అనుకుంది రత్నమాల పశ్చాత్తాపంతో .
” మగపెళ్లివారూ-ఆడపెళ్లివారూ ఇద్దరూ ఒక చోట ఎందుకు చేరతారు? చిరంజీవుల్ని ఒకింటివాళ్ళని చేయటానికే గదా! మన పిల్లల క్షేమం , సంతోషం కోసమేగా మన తాపత్రయం? ఇచ్చి పుచ్చుకోవటాల్లోనూ- మర్యాదల వ్యవహారాల్లోనూ … ‘ఇరువైపులవారూ రెండు పార్టీలు’ అనుకోకూడదు. కాని….అలాగే అనుకుంటారు చాలామంది . ఆ భావం ‘తప్పు’అంటాన్నేను . అలా అనుకోవటం వల్లనే పక్కనున్న వాళ్ళు రెండు కుటుంబాల మధ్య ‘చిక్కులు’ పెట్టి తమాషా చూస్తుంటారు. ‘పాలకవర్గం- ప్రతిపక్షాల’ వాదనల్లా ఒకరిని ఒకరు తప్పు పట్టుకుంటూ స్పర్ధలు పెంచుకోకూడదు .
‘మనం- మనం ఒకటే’ అనే భావం రెండు కుటుంబాల్లోనూ ఉండాలి . ఇంక మనం ఒకింటి వాళ్ళమే! స్నేహితులం కూడాను. ఒకరి కష్ట సుఖాలు ఒకళ్ళం పంచుకుందాం” అంటూ ఆమె రత్నమాలను కౌగలించుకుంది
ఈ ఘటన చుసిన పెద్దవాళ్లందరూ తృప్తిగా తలలూచారు . వధూవరులు కూడా సంతోషంగా నిశ్వసించారు . తర్వాత జరుపబోయే ‘కార్యక్రమానికి’ సిధ్ధతకోసం వియ్యపురాళ్లిద్దరూ ఒకచోట చేరి సంప్రదింపుల్లో మునిగి పోయారు .
***********
విశ్లేషణ:
పెళ్లి రెండు కుటుంబాలు, రెండు ఆచారాలు మరెందరో చుట్టాలు, మర్యాదలు మన్ననలతో కూడుకున్నది. అందరినీ సంతృప్తి పరచాల్సి ఉంటుంది. తెలిసి కొన్ని, తెలియక కొన్ని తప్పిదాలు జరిగిపోతుంటాయి. ముఖ్యంగా పెళ్లినాడు మగపెళ్లివారు వారి తరఫు బంధువులు తమకు మర్యాదలు సరిగా జరగలేదని, ఎక్కడైనా తప్పు పట్టుకుని నిలదీయాలని కూడా చూస్తుంటారు. వారిని మగపెళ్లివారు కూడా కఠినంగా మందలించలేరు. ఆడపెళ్లివాళ్లు ఎదురు మాట్లాడక, నిలదీయక సర్ధుకుపోవాల్సి ఉంటుంది. మాటలు పడాల్సి ఉంటుంది. పెళ్లికొడుకు తల్లిదండ్రులు మంచివారైతే ఇవన్నీ గమనించి గొడవను పెద్దది చేయకుండా ఉంటారు. లేదంటే అగ్గిమీద గుగ్గిలమై పెళ్లికూతురు తల్లిదండ్రులను నిందిస్తారు. ఈ కథలో జరిగింది ఇదే. మగపెళ్లివారి తరఫు బంధువులు ఎన్నోవిధాల ఆడపెళ్లివారిమీద నిందలు వేసారు. వారు కూడా ఎదురు చెప్పకుండా సర్ధుకుపోయారు. కాని చివరగా పెళ్లికొడుకు తల్లి తన బంధువులు తరఫున పెళ్లికూతురు తల్లిదండ్రులకు క్షమాఫణ చెప్పడం సముచితంగా ఉంది. జీవితాంతం కలిసి ఉండాల్సిన బంధంలో ఆదిలోనే అపార్ధాలు ఉండడం ఎవరికైనా మంచిది కాదు అని ఈ కథ ద్వారా ఆచంట హైమవతిగారు ఎంతో సున్నితంగా చెప్పారు.
రచన: నండూరి సుందరీ నాగమణి 

మండుటెండలు దాడి చేసి, మనల్ని మాడ్చి వేసే వేసవికాలం… అయినా అది ఋతు ధర్మం… ఆ ఎండల వేడిని తట్టుకొని, గ్రీష్మాన్ని సైతం మనం ఆస్వాదించాలని, దేవుడు మల్లెలను, మామిడిపళ్ళనూ సృష్టించాడు. మల్లెల సుగంధ పరిమళాలను ఆఘ్రాణించి గుండెల నిండా నింపుకోవాలని, మామిడిపళ్ళ తీయని రుచిని ఆస్వాదించి, మనసంతా తీయదనం పెంచుకోవాలని అనుకోని మనిషి  ఉంటాడా? అందుకే మన కవులు మల్లెపూల పరిమళాలను ఇలా మాలలు కట్టి చిత్ర సీమలో అందించారు…
మల్లెలు తెల్లదనానికి ప్రతీక, తెల్లదనం స్వచ్చతకు చిహ్నం… ‘మల్లెకన్న తెల్లన, మా సీత సొగసు… తేనె కన్నా తీయనా, మా సీత మనసు...’ అని మరదలిని తలచుకొని మురిసిపోతాడు ఆ బావ (ఓ సీత కథ).
తనను వలచిన ప్రియునికి కానుకగా ఇవ్వటానికి, మల్లెపువ్వులు, తన నవ్వులూ తప్ప మరేమీ సరి రావని అంటోంది ఆ ప్రియురాలు… ‘మల్లె పువ్వులు, పిల్లనవ్వులూ … నీ కోసమే నీ కోసమే… ఇటు రావోయి రావోయి రాజా…’ అంటూ… (అత్తను దిద్దిన కోడలు), ‘మల్లెపూలు, మొల్లాపూలు…’  (రాజీ నా ప్రాణం) లో రావు బాలసరస్వతీ దేవి గారి గాత్ర మధురిమను మరచిపోగలమా? ‘గుబులు పుట్టిస్తావే ఓ మల్లికా… గుండెలే దోస్తావే ఓ మల్లికా… పూవుల్లో మేనకవే నవమల్లికా… పూబోణి కానుకవే సిరిమల్లికా….’ పాటలో (కళ్యాణి) దాసం గోపాలకృష్ణ గారు మల్లెపూవు గురించి, దాని విలాసం గురించి ఎంత బాగా వర్ణిస్తారో…
మల్లెపూవు ఎంత సుగంధ భరితమో, అంత సోయగాల సొగసుల సమ్మేళనం కూడా… అందుకే ప్రేయసి నవ్వులను, ప్రియురాలి లావణ్యాన్ని, మల్లెపూలతోనే పోలుస్తాడు ప్రియుడు… ఇలా…
‘సిరిమల్లె పువ్వల్లే నవ్వు…’ (జ్యోతి), ‘సిరిమల్లె నీవే… విరిజల్లు కావే...’ (పంతులమ్మ), ‘సిరిమల్లె సొగసూ, జాబిల్లి వెలుగూ నీలోనే చూసానులే…’ (పుట్టినిల్లు – మెట్టినిల్లు).
ఆమె కూడా అంతే… తన వాడెవడో చెప్పమని, మల్లెపువ్వునే అడుగుతోంది… ‘సిరిమల్లె పువ్వా, సిరిమల్లె పువ్వా… చిన్నారీ చిలకమ్మా… నావాడు ఎవరే, నా తోడు ఎవరే, ఎన్నాళ్ళకొస్తాడే?’ (పదహారేళ్ళ వయసు). వర్షంలో తడవటం అంటే అమ్మాయిలకి ఇష్టం కదా… అదే పూల వాన అయితే? అందులోనూ మల్లెపూల వాన అయితే? ‘మల్లెపూల వానా, మల్లె పూల వానా జల్లుల్లోనా, తడిసిన ఆనందాన…’ (వినోదం), ‘మల్లెల వానా, మల్లెల వానా నాలోనా… మనసంతా మధుమాసం లా విరబూసేనా?’ (రాజా) ప్రేమలో పడిన అమ్మాయిలకు, ఆ తలపులు మల్లెపూల వానే కదా…
మన సినిమాలలో తొలిరేయి సన్నివేశాలు, వాటిలో మల్లెపూల మీద పాటలు… శృంగార అభినివేశానికి ఉద్దీపన కలిగించే మల్లెపూల పాటలు ఎన్నో కదా… ‘తెల్లచీర కట్టుకున్నది ఎవరికోసమో… మల్లెపూలు పెట్టుకున్నది ఎవరికోసమో…’ (అంతస్తులు), ‘ఇదిగో తెల్లచీరా, ఇవిగో మల్లెపూలు…’ (ఊరికి మొనగాడు), ‘మల్లెలు పూచే, వెన్నెల కాచే… ఈ రేయి హాయిగా… మమతలు వేయిగ పెనవేయి నన్ను తీయగా… (ఇంటింటి రామాయణం), ‘మల్లె పందిరి నీడలోన జాబిల్లీ, మంచమేసి ఉంచినాను జాబిల్లీ…’ (మాయదారి మల్లిగాడు), మల్లెపూలు గొల్లుమన్నవి పక్కలోన (అనుబంధం) వీటిల్లో కొన్ని మాత్రమే…
ప్రియురాలికి పుట్టిన రోజు శుభాకాంక్షలు ఇలా చెబుతున్నాడీ ప్రేమికుడు… ‘మల్లెపూల మారాణికి, బంతి పూల పారాణి… గున్నమావి పందిళ్ళ లోనా, కన్నె జాజి సందిళ్ళలోనా, కోకిలమ్మ పాట కచేరీ… హాపీ బర్త్ డే టూ యూ…’ (అమరజీవి). ప్రేమలో పడితే, ప్రియుడి సన్నిధి లో తానుంటే ఇలాగే ఉంటుంది… ‘మనసున మల్లెల మాలలూగెనే… కన్నుల వెన్నెల డోలలూగెనే…’ (మల్లీశ్వరి).
ప్రియురాలు తనను విడచి వెళ్ళిపోయింది… ప్రియుడు బాధతో, విరహంతో ఇలా పాడుకుంటున్నాడు. ‘ఓ ప్రియా… మరుమల్లెల కన్నా తెల్లనిది, మకరందం కన్నా తీయనిది… మన ప్రణయం అనుకొని మురిసితిని, అది విషమని చివరికి తెలిసినది…’ (మల్లెపూవు), ‘మల్లె తీగ వాడిపోగా, మరల పూలు పూయునా?’ (పూజ), ‘మల్లియలారా, మాలికలారా… మౌనముగా ఉన్నారా? మా కథయే విన్నారా? (నిర్దోషి), ‘మధుమాస వేళలో… మరుమల్లె తోటలో… మనసైన చిన్నదీ, లేదేలనో…’ (అందమే ఆనందం)…
దగాపడిన చెల్లెలు నమ్మి ఎలా మోసపోయిందో, ‘ఇది మల్లెల వేళయనీ, ఇది వెన్నెల మాసమనీ... తొందర పడి ఒక కోయిల, ముందే కూసిందీ, విందులు చేసిందీ…’ (సుఖ దుఃఖాలు) పాటలో చక్కగా చెప్పారు దేవులపల్లి కృష్ణ శాస్త్రి గారు. ‘మల్లెతీగ వంటిదీ మగువ జీవితం’ (మీనా) అని స్త్రీ జీవితంలోని వివిధ దశలను వర్ణించారు కవి. ఎన్ని కష్టాలు వచ్చినా, ‘నవ్వవే నవ మల్లికా… ఆశలే అందాలుగా…’ (సుందర కాండ) అన్నట్టే ఆడపిల్లలుండాలి.
‘సన్నజాజులోయ్… కన్నె మోజులోయ్...’ (సింహబలుడు) అని అతనికి కావలసినది ఇవ్వటానికి ‘మసక మసక చీకటిలో, మల్లె తోట ఎనకాల, మాపటేల కలుసుకో…’ (దేవుడు చేసిన మనుషులు) అని ప్రియుడిని కవ్విస్తూ పిలిచినా, అవి ప్రియురాలి మనసులోని పూల పరిమళాలే కావటం ఎంత మనోహరమైన భావన!
‘నవ్విందీ మల్లెచెండూ…’ (అభిలాష), అని తన గర్ల్ ఫ్రెండుని చూసి మురిసిపోయినా, ‘మల్లికా నవమల్లికా… మదనోత్సవ సంగీత సంచికా…’ (బంగారు బావ) అని మల్లెతో పోలుస్తూ ప్రియురాలిని వర్ణించినా, మన తెలుగు సినీ ప్రియునికే దక్కిన అదృష్టం అది…
ఇంత చక్కని పరిమళాలు (పాటలు) అందించిన మన కవులకు ఎలా తెలుపుకోగలము మన కృతజ్ఞతలను, ‘దోసిట సిరి మల్లెలు నించి’ నీరాజనాలు ఇవ్వటం తప్ప!
***
 
 
 
 
ఈ నెల Rj వంశీ మనకు ఏ కథ చెప్తున్నారో విందాం..
అచింత్యం..
 

రచన: మాలతి దేచిరాజు

పాతబస్తీ…
యాభై నాలుగేళ్ల జర్దార్ ఓ చిన్న ఇంట్లో ఇనుప మంచం మీద కూచున్నాడు.అతనికి ఎదురుగా ఓ చిన్న టేబుల్ మీద పోర్టబుల్ టీవీ వుంది,అందులో వస్తున్న వార్తలను   చూస్తున్నాడు.
నలుగురు యువకులను జనం చంపేస్తోన్న దృశ్యం కూడా ప్రసారం అవుతోంది…యు ట్యూబ్ లో చిత్రీకరించిన వీడియో మధ్య మధ్యలో వేస్తున్నారు.
ఏ నేరం చేసినా సాక్ష్యాలు వుండకూడదనుకునే జర్దార్ ఇప్పటి వరకూ పలు కిడ్నాప్ కేసుల్లో నిందితుడు.సరైనా సాక్ష్యాలు లేక కొన్ని,బెయిల్ మీద బయటకు వచ్చిన కేసులు మరికొన్ని, అండర్ గ్రౌండ్ నుండి బయటకి  వచ్చిన జర్దార్ అందరి కంటికీ  కనిపిస్తూనే వుంటాడు.అయినా మన వ్యవస్థలోని లోపాల వల్ల అతను చట్టానికి మాత్రం  దొరకడు. అందుకే నిర్భయంగా నేరాలు చేసుకుంటూ పోతూనే ఉన్నాడు.
తన జీవితంలో ఎదురైన ఏ విషయాన్నీ అంత తొందరగా వదిలిపెట్టే మనస్తత్వం లేని జర్దార్ ఎదురుగా  టీవీలో కనిపిస్తున్న న్యూస్ చూస్తూ శోధన గురించే ఆలోచిస్తున్నాడు.
ఎవరీ శోధన…ఒక జర్నలిస్ట్ లా ష్ట్రింగ్  ఆపరేషన్ చేయడమేమిటి? తనేమన్నా  జర్నలిస్టా? నిజానికి ఈ నాటి  నెట్ విజ్ఞానం తనలాంటి వాళ్లకు ఒక  ఆయుధంగా పనికివస్తోంది, ఎలా అంటే తన అనుచరులకి ఇతర  దేశాలలో ఉన్న తనలాంటి డాన్ లకు రహస్య సందేశాలు పంపటం,  చేయాల్సిన కార్యక్రమాలను సైతం రెండో కంటికి తెలియనీయకుండా ఈ సోషల్ నెట్ వర్క్ లో చాప కింద నీరులా జరిపేసుకోవడం, రహస్య వెబ్ సైట్స్ హ్యాక్ చేయడం ఇలాంటి వెన్నో సునాయాసంగా చేసేసుకుంటూ మాఫీయా రాజ్యాధినేతలుగా ఎదిగిపోతున్నారు అలాంటిది ఈ నాడు ఒక సామాన్య ఆడపిల్ల  శోధన లాంటి వ్యక్తి  తన లాంటి వాళ్ళను ఇదే నెట్ ద్వారా ఎండగడుతోంది.  అన్నింటికన్నా ముఖ్యమైన విషయం  అతడు ఇంతగా కంగారు పడడానికి కారణమైన విషయం ఆమె చంపిన ఆ నలుగురు జర్దార్ ఇన్ఫార్మర్స్ అందుకే ఈ పరిస్థితులు అతనికి మింగుడుపడటం లేదు పైగా వాళ్ళని తను చంపకుండా తమకంటే   తెలివిగా వాళ్ళని ప్రజలే చంపేలాగా చేసింది. అది అతనికి మింగుడు పడని విషయం అయింది,  పంటికింద రాయిలా గుచ్చుకుంటోంది .
 
 
కాఫీ హౌస్…
నగరంలో మంచి పేరు వున్నా హోటల్. ఉదయం ఆరుగంటల నుంచి రాత్రి వరకూ వేడి వేడి ఇడ్లీ దొరికే ఒకే ఒక “ది బెస్ట్ హోటల్” గా పేరుంది. ఇడ్లీ ప్రియులు రోజుకు ఒక్కసారైనా ఆ హోటల్ కు వస్తుంటారు.
సమయం సాయంత్రం ఆరు గంటలు
ఎప్పటిలానే మన్మథరావ్ ఆ హోటల్ కు వచ్చాడు. విచిత్రమైన వ్యక్తి అతను, మంచి జాబ్,అంత కన్నా మంచి వైఫ్, అయినా అతనికి సంతృప్తి లేదు అతడి దృష్టిలో లైఫ్ అంటే  అమ్మాయిలతో సరదాగా గడపడం రోజుకో కొత్త అందం కోసం వేటాడటం. అతను అమ్మాయిలను ట్రాప్ చేసే విధానం కూడా  విచిత్రంగా వుంటుంది.తన దగ్గర వున్న అన్ని తెలివితేటలను (అందులో అతి ఎక్కువ ) ఉపయోగిస్తాడు.అమ్మాయిలను ట్రాప్ చేయడం గొప్ప ఆర్ట్ అంటాడు,హోటల్ లో మెనూ మారినట్టు అతని డైరీ లో అమ్మాయిలు క్యాలండర్ లో డేట్ లా మారిపోతూ వుంటారు.
ఈ రోజు అతను ట్రాప్ చేసిన అమ్మాయి పేరు గీతిక, కొత్తగా డ్యూటీ లో జాయిన్ అయింది, మన్మథ రావ్ ఆమెకు బాస్.
ఇద్దరూ ఎదురెదురుగా కూచున్నారు.
మన్మథ రావ్ మూడవ సారి తన క్రాఫ్ సరిచేసుకుంటూ  గీతిక వైపు చూసి “నూట డెబ్భై” అన్నాడు.
గీతిక అర్థం కాక “ఏమిటి సార్?” అని అడిగింది.
“నిన్ను నేను చూసిన చూపులు…ఎన్నిసార్లు చూసినా చూడాలనిపించే అందం నీది” “నీకో విషయం తెలుసా? నిద్రమాత్రలు వేసుకోకపోయినా నిద్ర పట్టేలా చేసే బ్యూటీ స్లీపింగ్ పిల్ వి”  ఆమె చేతులు తన చేతుల్లోకి తీసుకుని అన్నాడు మన్మథ రావ్.
గీతిక మొహం ఎర్రబడింది. ఒక కాంప్లిమెంట్ ,అదీ తన బాస్ ఇచ్చే కాంప్లిమెంట్.
“నీ పేరు గీత అయితే బావుండేది,ఎందుకంటే నువ్వు నా గుండె మీద గీసిన   గీతవి” చాల చీప్  ట్రిక్ ప్లే చేసాడు.
“సార్ మీరు మరీను మేడం కన్నా నేను బావుంటానా?” అతని భార్యను ఉద్దేశించి అంది .
మన్మథ రావ్ దీర్ఘంగా నిట్టూర్చి”ఆమె నలుపు…నువ్వు తెలుపు, ఆమె పొట్టి…నువ్వు మంచి  హైట్, ఆమె ఎపుడూ సీరియస్ గా వుంటుంది…నువ్వు నవ్వుతూ వుంటావు..”
“ఆమె దగ్గర నాకు బాధ దొరుకుతుంది… నీ దగ్గర సంతోషం మిగులుతుంది,ఇంత కన్నా ఏం చెప్పను.” “నన్ను అనుక్షణం అనుమానిస్తుంది అని చెప్పనా? ఆఫీసు లో అలిసిపోయి ఇంటికి వెళ్లేసరికి ఆమె ఏ క్లబ్ కో వెళ్తుందని చెప్పనా?” బాధ నటిస్తూ అన్నాడు.
“అయ్యో మీకెన్ని కష్టాలు సార్…సారీ మిమ్మల్ని బాధ పెట్టాను.” ఆమెకి ఇంకా మగాళ్ళ సైకాలజీ ముఖ్యంగా మన్మథ రావ్ లాంటి వాళ్ళ సైకాలజీ తెలియదు. అప్పుడే కొత్త ప్రపంచంలోకి అడుగుపెట్టింది.ప్రేమకు స్నేహానికి, తేడా తెలియదు, తెలియని దశలో వుంది.
“గీతికా నా మనసులో బాధ నీతో పంచుకుంటే నాకు రిలీఫ్ గా వుంది” చుట్టూ చూసి గీతిక వైపు చూసాడు. ఆమెకు ఏం మాట్లాడాలో అర్థం కాలేదు. ఈ అనుభవం ఆమెకు అలవాటు లేదు.
అతను మరి కాస్త అడ్వాన్సు అయ్యే ప్రయత్నం చేస్తున్నాడు.
అప్పుడే “ఎక్స్ క్యూజ్ మీ” అన్న గొంతు వినిపించింది.
తల తిప్పి చూసాడు చికాగ్గా మన్మథ రావు. మంచి మూడ్ లో, గీతికను లైన్ లో పెట్టే  ప్రాసెస్ లో వున్న అతనికి  ఆ గొంతు పెద్ద అడ్డంకి గా అనిపించింది.
ఎదురుగా ఓ అందమైన అమ్మాయి,అతని చికాకు అమృతాంజనం రాసినట్టు ఎగిరిపోయింది. వెంటనే మొహమంతా కిలోల కొద్దీ చిరునవ్వు పులుముకుని “యస్ మేడం” అన్నాడు.
“టేబుల్ మీద నా మొబైల్ మర్చిపోయాను “అంటూ టేబుల్ మీద వున్న మొబైల్ తీసుకుంది.
ఆ మొబైల్ అప్పటి వరకూ ఆన్ లోనే వుంది. అది ఓ నెంబర్ కు డయల్ చేయబడి వుంది.
మన్మథ రావ్ మాటలు అవతలి నంబర్ కు స్పష్టంగా వినిపించాయి.
అవతలి నంబర్ మిసెస్ మన్మథ రావ్ ది.
 
శోధన ఒక సుడిగాలిలా వచ్చింది, సముద్రంలేని చోట సునామీ లా చుట్టేసింది.
వస్తూనే  సి ఐ ఎదురుగా వున్నా కుర్చీలో కూర్చుంది. పక్కనే లాకప్ , నిందితులను ఉంచాల్సిన ఆ లాకప్ లో ఓ అమాయకపు యువతిని ఉంచాడు సి ఐ.
ఇరవై రెండేళ్ళ ఆ యువతి లాకప్ ఊచలను పట్టుకుని భయం భయంగా చూస్తోంది.
అప్పుడే స్టేషన్ లోకి వచ్చిన శామ్యూల్ శోధనను చూసి ఒక్క క్షణం ప్రభువుకు కృతఙ్ఞతలు చెప్పుకున్నాడు.
ఇంకా మందు మూడ్ లోనే వున్నాడు సి ఐ దుర్జన రావ్.అతని కళ్ళు ఎర్రగా వున్నాయి.
“ఏయ్ ఎవర్నువ్వు “మాటలు తడబడుతున్నాయి కానీ ఆ మాటల్లో అధికార గర్వం తొంగి చూస్తోంది.
“సార్ సార్ నన్ను కొందరు తరుముతున్నారు…నాకు షెల్టర్ కావాలి.”
“ఈ రాత్రి మీ పోలీస్ స్టేషన్ లో తలదాచుకుని రేప్పొద్దున్నే వెళ్ళిపోతాను” బుద్ధిగా చెప్పింది శోధన.
“ఏయ్…అసలు నువ్వేమనుకుంటున్నావ్?” “ఇదేమైనా నీ అత్తరిల్లా? వెళ్ళు…వెళ్ళూ” అంటూ చేతిని బయట వైపుకు చూపించాడు.
“అదేంటి సార్ ఒక అందమైన ఆడపిల్ల మీ రక్షణ కోరి వస్తే” అమాయకంగా అడిగింది శోధన.
సి ఐ దుర్జన రావ్ తాగిన మత్తులో వున్నాడు.లేకపోతే గుర్తు పట్టేవాడేమో ఆమెని.
“ఏయ్ ఇది పోలీస్ స్టేషన్,అందులో నా ఇలాక.నేను మంచి మూడ్ లో వున్నాను కాబట్టి బ్రతికి పోయావు వెళ్లు”  సీరియస్ గా అన్నాడు.
అతని దృష్టి లాకప్ లో వున్న అమ్మాయి మీద వుంది.ఈ రాత్రి ఆ అమ్మాయిని బలవంతంగానైనా అనుభవించి తర్వాత తెల్లవారు ఝామునే సిటీ దాటించాలి. జర్దార్ నుంచి వచ్చే డబ్బు గురించి,ఈ రాత్రి దొరికే సుఖం గురించి ఆలోచిస్తున్నాడు.అందుకే కానిష్టేబుల్స్ అందరినీ  బయటకు పంపించాడు.
“సారీ ఇన్స్పెక్టర్,ఈ రాత్రి నాకు షెల్టర్ కావాలి.లేకపోతే నా శీలానికి గ్యారంటీ లేదు.అసలే రోడ్డు మీద మొగ వెధవలు చొంగ కారుస్తూ” వెంట పడుతున్నారు అంది.
సి ఐ  దుర్జనరావ్ కోపంగా శోధన వంక చూసాడు.
“అసలు పోలీస్ ల గురించి నువ్వు ఏమనుకుంటున్నావ్ ?
నువ్వు ఎక్కడికి వచ్చావో తెలుసా ? ఇది పోలీస్ స్టేషన్ లాడ్జి  కాదు” కోపంగా అన్నాడు.
“అదేంటి సార్ మీ లాంటి పోలీస్ ఆఫీసర్స్ ఈ మధ్య లాడ్జీలు బారులు బదులు పోలీస్ స్టేషన్ లోనే సెటప్ పెట్టుకుంటున్నారని  బ్రేకింగ్ న్యూస్ లో చూసానే” చాల తాపీగా అంది.
ఆ మాటతో దుర్జనరావ్ కు కోపం నషాళానికి అంటింది. మామూలు సమయంలో అయితే తన ప్రతాపం చూపించేవాడు.బలవంత కోపాన్ని అణుచుకుంటూ
“నిన్ను నిజంగా ఎవరో తరుముతున్నారని గ్యారంటీ ఏమిటి?” ఎదురు ప్రశ్నించాడు.
“అయితే ఓ పని చేయండి సార్ మీరు నాతో రండి.”
నన్ను ఇంటి దగ్గర సేఫ్ గా దింపేసి తిరిగి స్టేషన్ కు వచ్చి మందు తాగండి” కూల్ గా అంది శోధన.
ఆ అమ్మాయి తనను రిక్వెస్ట్ చేస్తుందో,ఆర్డర్ వేస్తుందో అర్థం కాలేదు అతనికి కోపంగా చూస్తూ
“చూడు నాకు అసలే తిక్క, నన్ను ఎక్కువగా ఇరిటేట్ చేస్తే పరిస్థితి సీరియస్ గా వుంటుంది” అన్నాడు.
“నాకు తిక్క కన్నా భయం ఎక్కువ నన్ను బయటకు పంపిస్తే ఈ రాత్రి నాకు ఏదైనా జరిగితే దానికి కారణం…త్రీటౌన్ సి ఐ అని ఆగి అతని పోలీస్ చొక్కా మీద వున్న నేమ్ బ్యాడ్జి చూసి సి ఐ దుర్జన రావ్ మాత్రమే అని పత్రికల వాళ్ళకు చెబుతా”  “ఒక్క రాత్రి ఒక ఒంటరి ఆడపిల్లకు షెల్టర్ ఇవ్వని ఈ పోలీస్ స్టేషన్ ఎందుకు ?”  “ఇక్కడ టేబుల్ మీద వున్న ఈ మందు బాటిల్స్ ఎందుకు?” నాటకీయం గా అంది  శోధన.
మనిషి మత్తులో వున్నప్పుడు,కన్ఫ్యూజన్లో వున్నప్పుడు ఏమీ ఆలోచించలేడు.
దుర్జన రావ్ కూడా అదే పరిస్థితిలో వున్నాడు.ఇప్పుడతను మందు మత్తులో వున్నాడు.దానికి తోడూ కన్ఫ్యూజన్ లో కూడా వున్నాడు.అందుకే ఎలాగైనా  ఆమెను స్టేషన్ నుంచి పంపించేయాలి అని మాత్రమే అతను ఆలోచిస్తున్నాడు.
వెంటనే శామ్యూల్ వైపు చూసి రమ్మన్నట్టు సైగ చేసాడు.
శామ్యూల్ వెళ్ళాడు”ఈ అమ్మాయిని బయటకు పంపించేయ్ పెద్ద న్యూ సెన్స్ చేస్తోంది” అన్నాడు.
వెంటనే శామ్యూల్ “సిస్టర్” అని పిలిచాడు.
“యస్ మిష్టర్” అంది శామ్యూల్ వంక చూసి.
“మా సార్ చెప్పింది విన్నారుగా ప్లీజ్ ” అంటూ డోర్ వైపు చూస్తూ.
“మీ సార్ చెప్పింది నేనూ విన్నాను తెలుగు ను తెలుగులో ట్రాన్సలేట్ చేస్తే ఎలా”అని అతని నేమ్ బ్యాడ్జి వంక చూసి “శామ్యూల్ బ్రదర్” అంది.
శామ్యూల్ కి ఆమె మాట్లాడే విధానం నవ్వు తెప్పించింది, పైగా సంతోషంగా వుంది.
“ప్లీజ్ సిస్టర్..”అన్నాడు.
“పోనీ ఓ పని చేయండి”అంది.
“చెప్పండి సిస్టర్ ఏం చేయమంటారు?అడిగాడు శామ్యూల్.
“ఇప్పుడు మీరు చెప్పింది…ఇందాక మీ సార్ చెప్పింది ఓ తెల్ల కాగితం మీద రాసి ,మీ స్టేషన్ ఎదురుగా వున్న టీ బడ్డీ వాడి చేత సాక్షి సంతకం చేయించి ఇవ్వండి.ఫర్ సఫోజ్ రేపు నా శీలానికి ఏదైనా డ్యామేజీ జరిగితే మీ మీద డామేజీ సూట్ వేయడానికి “తాపీగా చెప్పింది.
ఆ మాటలు విన్న సి ఐ కి మతిపోయింది.బుర్ర గిర్రున తిరిగింది.కోపం తన్నుకు వచ్చింది.
ఇప్పుడు సీరియస్ గా డీల్ చేసే మేటర్ కాదు అని మాత్రం అర్ధం అయింది. అంతే అతని  స్వరంలో మార్పు వచ్చింది. లేని చిరునవ్వు మొహం మీదకి తెచ్చుకొని అనునయంగా
“రాత్రి వేళ లేడీస్ ను పోలీస్ స్టేషన్ లో ఉంచుకోవడాని రూల్స్ ఒప్పుకోవు,పైగా మా స్టేషన్ లో లేడీ కానిస్టేబుళ్లు కూడా లేరు” అన్నాడు.
“గుడ్…ఎంత నిజాయితీ ఉంది మీలో నిజమే మీ పోలీస్ స్టేషన్ లో శాంతి భద్రతలు ఏసీ లో కూచోని ఉంటున్నాయి కదూ… మరి ఆ సెల్ లో వున్న లేడీ సంగతి ఏమిటి సి ఐ సార్” తాపీగా అడిగింది శోధన.
ఒక్కసారిగా పోలమారింది దుర్జనరావుకి. అతని సర్వీస్ లో  మొట్ట మొదటిసారి  కంగారు పడ్డాడు.”చెప్పండి సర్ అర్థరాత్రి మహిళలను లాకప్ లో వుంచకూడదు.అదీ లేడీ కానిస్టేబుల్ లేకుండా పోనీ లోపల అదే ఆ లాకప్ లో వున్నా  అమ్మాయి మీద ఎఫ్ ఐ ఆర్ ఫైల్ చేసారా?”
“ఆమెని ఏ సెక్షన్ కింద అరెస్ట్ చేసారో తెలుసుకోవచ్చా?
వామనుడు ఇంతింతై వటుడింతై అన్నట్టు శోధన లేచింది.ఆమె మాట్లాడుతుంటే ఐ పి సి మాట్లాడుతున్నట్టు వుంది.సి ఐ దుర్జనరావ్ గొంతు తడారిపోయింది.
శోధన సెల్ దగ్గరికి వెళ్ళింది.అప్పటి వరకూ బిక్కు బిక్కుమంటూ వున్న లాకప్ లో వున్న అమ్మాయి కళ్ళలో సన్నటి వెలుగు.
“ప్లీజ్ మేడం నన్ను కాపాడండి “అంటూ కళ్ళనీళ్ళుపెట్టుకుంది.
వెంటనే తేరుకున్నాడు సి ఐ దుర్జనరావ్.
“ఏయ్ అసలు నువ్వేమనుకుంటున్నావ్?పోలీసులతోనే పెట్టుకుంటావా?”
“యస్సై దీన్ని లోపలేయి ముందు” అంటూ తన ఒరిజినల్ క్యారెక్టర్ చూపించాడు.
శోధన నింపాదిగా అతన్నే చూస్తూ. “అదేంట్రా అని నేను నిన్ను అన్నాననుకో నీ తల కాశ్మీర్ బోర్డర్ లో పెట్టుకోవలిసి వస్తుంది.” “నిన్ను రా అనడం నాకు పెద్ద కష్టమేమీ కాదు.
ఫర్ యువర్ కైండ్ ఇన్ఫర్మేషన్ నా  చిన్నపుడు బూతులు చాలానే నేర్చుకున్నాను శాంపిల్ కు నాలుగు వదిలితే… నీ నాలుకకు రుచులు కూడా తెలియవు అర్ధం అయిందా. అయినా ఇంకా నువ్వు నన్ను అరెష్టు చేయాలని ముచ్చట పడుతోంటే కాదనను అరెస్ట్ చేసుకో”  అన్నది.
అంతలో ఏదో గుర్తుకు వచ్చినట్లుగా నటిస్తూ “అయ్యో నా మతిమండా వన్ సెకన్ అని హ్యాండ్ బాగ్ కు వున్న బటన్ తీసింది. మీకు చెప్పనే లేదుకదూ… ఇది బటన్ కెమెరా,మంచి క్లారిటీ వుంటుంది.కావాలంటే డబ్బింగ్ కూడా చెప్పించ వచ్చు ” అంటూ నింపాదిగా అక్కడే ఉన్న కుర్చీలో కూర్చుంది.
అంతే…పోలీస్ స్టేషన్ లో తీవ్రవాదులు బాంబ్ పెటినట్టు షాకయ్యాడు దుర్జనరావ్.
“పోలీస్ స్టేషన్ లో మందు సెటప్. లాకప్ లో మహిళా అక్రమ నిర్బంధం.అదేమని ప్రశ్నించిన మరో మహిళపై సిఐ దాష్టీకం” ఈ బ్రేకింగ్ న్యూస్ చాలా బావుంటుంది ఇంకా తాపీగా అంది శోధన.
ఏం చేయాలో తోచని పరిస్థితి దుర్జనరావుడి అయినా తన స్టేషన్ లో తనకు భయం ఏమిటి?
ఆ వికృతమైన ఆలోచన రాగానే లేచి శోధన దగ్గరికి వచ్చి ఆమె మెడ మీద చేయి వేయబోయాడు.
“సార్…ప్లీజ్ పోలీస్ స్టేషన్ కు వచ్చిన మహిళ పై అసభ్యంగా ప్రవర్తించడం మంచిది కాదు, వదిలేయండి సార్  అన్నాడు శామ్యూల్.
“రేయ్…నువ్వు ఆఫ్ట్రాల్ యస్సై గాడివి నాకే ఎదురు చెబుతావా?ముందు నువ్వు దాన్ని లాకప్ లో వేయ్.”
తన అధికార దర్పాన్ని ప్రదర్శించాడు.
“సార్..ప్లీజ్ మీరు తాగి వున్నారు” అనునయంగా అన్నాడు శామ్యూల్.
“అవును తాగిఉన్నా అయితే ఏంటీ? “ఇది నా స్టేషన్ నా ఇష్టం ఎక్కువగా మాట్లాడితే క్రమశిక్షణ పేరుతో ఏ ట్రాఫిక్ కో వెళ్తావ్ జాగర్త” అంటూ శోధన మెడ మీద చేయివేసాడు. ఇంకా ఆ చేయి మొత్తం శోధన మెడ మీద పడనే లేదు
“చేయ్ తీయరా…” శామ్యూల్ గట్టిగా అరిచాడు. ఆ అరుపుకు బయట కునికి పాట్లు పడుతున్న సెంట్రీ భయంతో లోపలికి  పరుగెత్తుకు వచ్చాడు.
సిఐ  దుర్జనరావ్ షాకయ్యాడు. “నిన్నేరా చేయ్ తీయరా” శామ్యూల్ నోట్లో నుంచి వచ్చిన ఆ మాటలు విని సెంట్రీ కన్నా ఎక్కువగా దూర్జటి షాక్ కు గురయ్యాడు.నోట్లో నాలుక లేనట్టు వుండే తన కింద పనిచేసే ఒక యస్సై తనని రా అనడమా?
“చేయ్ తీయరా” ఈసారి శామ్యూల్ చేతిలో రివాల్వర్ వుంది.
“నీ కిచ్చినట్టుగానే గవర్నమెంట్  నాకూ సర్వీస్ రివాల్వర్ ఇచ్చింది.” “నువ్వు డ్యుటీ లో ఉపయోగించవచ్చు… నేనూ అంతే కాకపోతే ఒక మహిళ ఆత్మగౌరవాన్ని  కాపాడటం కోసం ఈ రివాల్వర్ ఉపయోగిస్తున్నాను. దానికి నా ఉద్యోగం పోతే పోనీ నాకేంటి ఇదే స్టేషన్ ఎదురుగా టీ బండి పెట్టుకుని బ్రతుకుతా నీలా రక్తపుకూడు తిని మాత్రం  కాదు.” అంటూ శోధన దగ్గరికి వెళ్లి “మేడం మీరు ఆ అమ్మాయిని తీసుకుని వెళ్ళండి వీడి సంగతి నేను చూసుకుంటాను” అన్నాడు.
శోధన స్టిఫ్ గా నిలబడి సెల్యూట్ చేసింది.”హేట్సాఫ్ శామ్యూల్ పోలీస్ లలో కూడా నీలాంటి నిజాయితీపరులు వున్నారని నిరూపించావు డ్యూటీ కన్నా మానవత్వం చాలా గొప్పదని చెప్పావ్” అంటూ టేబుల్ మీద వున్న లాకప్ తాళాలు తీసుకుని లాకప్ తెరిచి లోపల వున్న అమ్మాయిని బయటకు తీసుకువచ్చింది.
“థాంక్యూ మేడం” ఆ అమ్మాయి చేతులు జోడించింది.
” థాంక్స్ చెప్పాల్సింది నాకు కాదు అతనికి సరైన సమయంలో ఫోన్ చేసాడు” అంటూ శామ్యూల్ ని చూపించింది.
ఆ రాత్రి మరో వార్త నగరాన్ని కుదిపేసింది.
పోలీస్ స్టేషన్ లో దుశ్శాసన పర్వం సి ఐ నిర్వాకం  తెగించి సాహసం చూపిన యస్సై
ఓ అమ్మాయి చేసిన  స్టింగ్ ఆపరేషన్ వివరాలకు పూర్తి వీడియోకు యు ట్యూబ్ చూడండి.
ఆ రోజు అర్థరాత్రి పోలీస్ స్టేషన్ లోని దృశ్యాలు అప్ లోడ్ అయ్యాయి.వ్యూస్ చాంతాడులా పెరిగాయి.
చిత్రంగా సి ఐ సస్పెండ్ అయ్యాడు దర్యాప్తు కు హోం మినిస్టర్ ఆదేశించాడు, కానీ క్రమశిక్షణా చర్యగా యస్సై కొన్ని రోజులు సస్పెండ్ కు గురికాక తప్పలేదు శ్యామ్యుల్ కి పాండవుల అజ్ఞాత వాసం మంచి కోసమే అన్నట్టు.
అర్థరాత్రి  రెండు దాటుతుంది.
బెడ్ రూం లో ఏసీ చల్లదనం ఆమె శరీరాన్ని తాకుతోంది. పింక్ కలర్ నైటీలోకి మారిపోయింది. అద్దంలో తన ప్రతిబింబం చూసుకుంది.కళ్ళు అలసటగా వున్నాయి.ఒంటరితనం జ్ఞాపకాన్ని ఆహ్వానిస్తోంది.జ్ఞాపకం విషాదాన్ని గుర్తు చేస్తోంది.
ఎక్కడో ముంబై లో వున్న తను నాట్యాన్ని ప్రేమిస్తూ, సినిమాలు చూసేస్తూ, లైఫ్ ని సింపుల్ గా, హ్యాపీ గా గడిపేయాలనుకున్నతను ఎక్కడికి వచ్చింది? ఎవరిని టార్గెట్ చేసింది ? అడవిలో భీతావహరిణిలా ఉండే  తను ,ఈ జనారణ్యంలో సివంగిలా మారింది.
ఒక కన్నీటి చుక్క “నేను గుర్తున్నానా ?” అని అడిగింది.
ఒక కన్నీటి చెమ్మ అమ్మలా స్పృశించింది
మంచం మీద వెల్లికిలా పడుకుంది.రెండు చేతులు తలకింద దిండులా పెట్టుకుంది.
కనిపించని ఉద్వేగమేదో…కన్రెప్పలను కన్నీటి అలతో కలిసి వచ్చి,అలా పలకరించి వెళ్ళింది.
కళ్ళు మూస్తే పీడకల తన కంటి వాకిట దృశ్యమై కనిపిస్తుందన్నంత భయం.
లేచి వెళ్లి వార్డ్ రోబ్ లో వున్న ఆల్బం తీసింది.
మొదటి పేజీ  తీయగానే…ఆమె ఒంట్లో చిన్న కంపనం తనకు క్లోనింగ్ లా వున్న మనిషి కాదు తన మనసు ఆ మనసు మరో శరీరాన్ని ఇస్తే కనిపించే రూపం శోభన.
సి బి ఐ ఏజెంట్ శోభన
ఎవరి కోసం తను అణ్వాయుధంగా మారిందో, ఎవరిని తను అన్వేషిస్తూ వచ్చిందో,ఎవరి కోసం తను శోధిస్తుందో… ఆ శోభన ఇప్పుడు ఎక్కడుంది?  ఏం చేస్తోంది? ఏ శత్రు దుర్భేధ్యంలో బందీగా వుందో?
నిత్యం రద్దీగా వుండే పంజాగుట్ట ఏరియా
కనీసం కామన్ సెన్స్ లేని వాహన చోదకులు, చలానాల మీద తప్ప ట్రాఫిక్ మీద ఆసక్తి చూపని ట్రాఫిక్ సిబ్బంది కొందరి వల్ల జరిగే ప్రమాదాలకు మోస్ట్ డేంజరస్ ప్లేస్ అది. అడ్డదిడ్డంగా డ్రైవ్ చేయడంలో చాలా మంది ముందుంటారు. ప్రతీ రోజు ఇంట్లో చీమలను చూసి వాటి నుంచి ఎట్ లీస్ట్ చీమ తలకాయంత క్రమశిక్షణ కూడా నేర్చుకొని భాగ్యనగర వాహనచోదకుల్లో ఒకానొక సెలబ్రిటీ గారాల పుత్రరత్నం రాత్రి ఒంటిగంట దాటాక పబ్ నుంచి విదేశాల నుంచి దిగుమతి చేసుకున్న కొత్తకారులో  ఫ్రెండ్స్ తో కలిపి తాగిన మత్తు పాదాల నుంచీ నషాళానికి ఎక్కి, పాదాన్ని యాక్సిలేటర్ మీద నొక్కాడు.
స్టీరింగ్ తన ఇష్టం వచ్చినట్టు కదులుతోంది.
ఒక్క సారిగా హాహాకారాలు… కారణం ఓ కారు అదుపు తప్పుతోంది. అసలే బిజీ ఏరియా అందులోనూ కారు స్పీడ్, ఒక్కసారిగా కారు నాలుగైదు వాహనాలను గుద్దుకుంటూ వెళ్లి రోడ్డు మీద పల్టీలు కొట్టింది.మంటలు వ్యాపించాయి, కారులో ఆ పుత్రరత్నంతో పాటు అతని ఫ్రెండ్స్ వున్నారు.ఆ రోజు  ఆ సెలబ్రిటీ కొడుకు పుట్టినరోజు. ఆ సెలబ్రిటీ హోం మినిస్టర్ ధనంజయరావ్.
ఎప్పుడైతే కారు రోడ్డు మీద అదుపుతప్పి ఘోర ప్రమాదాన్ని సృష్టించిందో ఆ వెంటనే కదిలింది పోలీస్ యంత్రాంగం ప్రమాదం జరిగిన చోటుకి. పబ్ నుంచి దాదాపు ఆరు కిలోమీటర్ల వరకూ ఎన్నో ముఖ్యమైన పాయింట్స్ దగ్గర సరైన నిఘా పెట్టలేకపోయిన పోలీస్ లు ప్రమాదం జరిగిన వెంటనే మాత్రం ఎలర్ట్ అయ్యారు.
అంబులెన్స్ సైరన్ ఆ ప్రాంతంలో ప్రతి ధ్వనించింది.
ఆ ఘోరాన్ని చూసిన ఒకతను వెంటనే ఒకరికి ఫోన్ చేసాడు.
“నేను మా ఆసరా కార్యకర్తను. మేడంను వెంటనే కలవాలి,ఇక్కడ ఒక యాక్సిడెంట్ జరిగింది” చెప్పాడు అవతలి వ్యక్తితో.
“మేడం హోం మినిస్టర్ గారి దగ్గరికి వెళ్లారు, బంజరహిల్ల్స్ లో కొందరు అమ్మయిలను ఎవరో కుర్రాళ్ళు   వేధిస్తున్నారట ఆ ఇష్యూ లో ఆయన్ని కలిసి మాట్లాడాలని వెళ్లారు.” .
“అవునా ఎప్పుడు వస్తారో ఏమైనా తెలుసా? ”
“హోమ్ మినిష్టర్ ఉదయం 11 గంటలకి  అప్పాయింట్మెంట్ ఇచ్చారు,సాయంకాలం వరకూ పిలవ లేదు, అంతే కాదు మేడం ని కలవకుండానే ఆయన ఇంటికి వెళ్ళిపోయారు కూడా, మేడమ్  పట్టుదల తెలుసు కదా హోం మినిస్టర్ ఇంటి కే  వెళ్ళి కలుస్తా అని మేడం హోం మినిస్టర్ ఇంటికి బయల్దేరి వెళ్ళారు అటునుండి అటే, మేము వస్తామన్నా మమ్మల్ని రావద్దన్నారు” అవతలి వ్యక్తి చెప్పాడు.
అదే సమయంలో ….
యాభై  అయిదేళ్ళ వైదేహి స్కూటి మీద అర్థరాత్రి రెండు గంటల వేళ హోం మినిస్టర్ కాన్వాయి వెనుకే బయల్దేరింది పట్టుదలగా
హోం మినిస్టర్ రెసిడెన్స్, తీవ్రవాదుల ముప్పు పొంచి వున్నందువలన  అతనికి జడ్ కేటగిరీ భద్రత వుంది. హోం మినిస్టర్ కాన్వాయి ఆ భవనంలోకి ప్రవేశించగానే ఆ ప్రెమిసెస్ గేట్లు మూసుకున్నాయి.
గేటు బయట వైదేహి నిలబడి వుంది. సెక్యూరిటీ పరుగెత్తుకు వచ్చి వైదేహిని చుట్టుముట్టింది. మొహం మీద చెరగని చిరునవ్వు…ఆ నవ్వు చూసిన మృత్యువే కాసింత ఉలిక్కి పడుతుంది.అలాంటిది ఈ సెక్యూరిటీ ఎంత?
ఆఘమేఘాల మీద సెక్యూరిటీ చీఫ్ వచ్చాడు. అతను మిలిటిరీలో పని చేసి వచ్చిన వ్యక్తి.
“ఎవరు మీరు?” “ఇంత అర్థరాత్రి వేళ మీకు ఇక్కడ పని ఏమిటి?” తన అధికార హోదాతో అడిగాడు.
“ఆ విషయం మీ హోం మినిస్టర్ ని అడగండి, లేదా ఈ రోజు ఉదయమే నాకు పదకొండు గంటలకి కలవమని  అప్పాయింట్మెంట్ ఇచ్చి, ఇప్పటి వరకూ హోం మినిస్టర్ ని కలిసే అవకాశం ఇవ్వకుండా, కనీసం మహిళను అనే  ఇంగితం లేని హోం మినిస్టర్ పి.ఏ ని అడగండి” అదే చిరునవ్వుతో అంది వైదేహి.
సెక్యూరిటీ చీఫ్ తన సర్వీసులో మొదటి సారి షాకయ్యాడు. ఒక సాధారణ మహిళ అర్ధరాత్రి వేళ ఎంత ధైర్యంగా వచ్చింది. అందులోనూ సెక్యూరిటీ చీఫ్ అయిన  తననే నిలదీసి మరీ అడుగుతోంది. కానీ పాపం ఆ క్షణం అతనికి తెలియదు తను మాట్లాడుతుంది ఒక అసాధారణ వ్యక్తితోనని.
తను మాట్లాడుతోంది ఒకనాటి స్వతంత్ర సమర యోథుడు, రాష్ట్ర మాజీ గవర్నర్ కూతురు తోనని తెలిస్తే? అన్నింటికీ మించి యుద్ధం అనివార్యమైతే…ధర్మం  ఓడిపోయే సమయం అసన్నమైతే…విశ్వరూపం చూపే ఒక శక్తితోనని తెలిస్తే?
క్షణాల్లో హోం మినిస్టర్  చెవిని చేరిందా వార్త వెంటనే వైదేహిని రమ్మని చెప్పాడు.
హోం మినిస్టర్ ఎదురుగా కూచుంది వైదేహి. ఆమె వంక పరిశీలనగా చూసాడు. ఆమె ముందు తన పదవి తాలూకు పొగరు చూపించే సాహసం చేయలేక పోయాడు. అతనికి ఒక్కటే ఆశ్చర్యంగా వుంది. ఈ వయసులో ఇంత అర్థరాత్రి వేళ దైర్యంగా  తనను ఫాలో అయి రావడం మింగుడు పడ్డం లేదు.
“చెప్పండి…ఈ టైం లో మీరు నన్ను కలవాల్సిన పని ఏముంది?” కాసింత తన దర్పాన్ని ప్రదర్శించే ప్రయత్నం చేస్తూ అన్నాడు .
“నాకు  మీరు ఇచ్చిన  అప్పాయింట్మెంట్ ఉదయమే” అంది వైదేహి.
“అఫ్ కోర్స్ కానీ హోం మినిస్టర్ కు బోల్డు పనులు వుంటాయి”
“అవి శాంతి భద్రతలకు సంబంధించినవే కదా? వాటిని విస్మరించి మీరు మీ పార్టీ  కార్యకర్తలతో,లేదా నాయకులతో,మాట్లాడడం అంత ముఖ్యం కాదు అని మీరు గ్రహిస్తే మంచిది. మీరు పబ్లిక్ సర్వెంట్ ముందు వారికోసం టైమ్ కేటాయించాలి పార్టీ కోసం మిగితా టైం స్పేర్ చేయవచ్చు” అన్నది.
“అంటే మా డ్యూటీస్ మీరు గుర్తు చేయాలా?” కాసింత కోపం ప్రదర్శిస్తూ అన్నాడు.
“ఉదయం పదకొండు గంటలకు రంగారెడ్డి జిల్లాలో రెండు వర్గాల మధ్య ఘర్షణ జరిగింది. ఆ రెండు వర్గాల్లో మీ పార్టీ కార్యకర్తలు ఒక వర్గంలో వున్నారు. అక్కడ వున్న మరో పార్టీ కార్యకర్తలను పోలీస్ లు అరెస్ట్ చేసారు ఈ విషయం రేపు అసెంబ్లీ లో తేలుతుంది అది వేరే విషయం.”  “ఒక మహిళ మీ అప్పాయింట్మెంట్  తీసుకున్నప్పుడు మీరు కలువవలిసిన అవసరం వుంది”  “కదాంటారా?”  “అంతే కాదు మీ పిఏ కి కనీసం ఆ విషయాన్నీ మీ దృష్టికి తీసుకు రావాలి అన్న కనీస మేనర్స్ కూడా లేదు”  అంది వైదేహి.
“సరే..ఇప్పుడు చెప్పండి ఇంత అర్థరాత్రి కూడా మీరు ఇక్కడి వరకూ వచ్చిన కారణం?” అసహనంగా అడిగాడు హోం మినిస్టర్.
అతని కొద్దిగా చిరాకుగా వుంది,దానికి తోడూ అతని అహం దెబ్బ తిన్నది.
“బంజర హిల్స్ లో కొందరు పోకిరీలు అమ్మాయిలను వేధిస్తున్నారు…ఆ దారి లో రాత్రి మాత్రమే కాదు పగలు వెళ్ళాలన్నకూడా వాళ్ళు భయపడుతున్నారు. అంతే కాదు రాత్రి వేళ ఆ దారిలో ఫుల్ స్పీడ్ తో వెహికల్స్ వెళుతూ ఉంటాయి స్పీడ్ బ్రేకర్లని సైతం లేఖ చేయకుండా, మీ దృష్టికి వచ్చిండీ లేదో కానీ మద్యం మత్తులో డ్రైవ్ చేస్తున్న వారి సంఖ్య రోజు రోజు కి పెరిగిపోతున్నది.”  అంటున్న ఆమె మాటలు ఇంకా పూర్తికాకుండానే
“ఇది చాలా కామన్ సమస్య, దీని కోసమా మీరు ఉదయం నుంచి వేచి వున్నది.
లోకల్ పోలీస్ స్టేషన్ కు వెళ్లి కంప్లయింట్  ఇచ్చి ఉంటే సరిపోయేది కదా” తేలిగ్గా చెప్పాడు హోం మినిస్టర్.
“డ్రైవింగ్ లైసెన్స్ మర్చిపోయినా, పొరపాటున  సిగ్నల్ క్రాస్ చేసినా బెదిరించి ఫైన్ వేసే పోలీస్ లు సెలబ్రిటీల జోలికి వెళ్ళరు?” “ఎవరైనా కొత్తగా వచ్చిన వాళ్ళు డబ్బులకి అమ్ముడుపోకుండా వాళ్ళ డ్యూటీ వాళ్ళు చేస్తోంటే రాజకీయనాయకులు ఊరుకుంటారా?”   “ఆ స్వేచ్చ పోలీస్ లకు వుండి వుంటే, రాజకీయం పోలీస్ ల జోలికి వెళ్ళకుండా వుండి వుంటే నా లాంటి వాళ్ళు మీ దగ్గరికి వచ్చే అవసరమే ఉండేది కాదు.” స్పష్టంగా చెప్పింది వైదేహి.
“అంటే మీరు చెప్పేది ఏమిటి?” అసహనంగా అడిగాడు హోం మినిస్టర్.
“బంజర హిల్స్ లో రాత్రి వేళ నిఘా పెంచండి, ఫాస్ట్ డ్రైవింగ్, డ్రంకెన్ డ్రైవింగ్ పట్ల కేర్ తీసుకోండి, సెలబ్రిటీల పిల్లలు ఆకాశం నుంచి వూడిపడరు కదా వాళ్ళను అదుపులో పెట్టండి ముఖ్యంగా మీ కొడుకుని కూడా ”
చివరి మాటతో అదిరిపడ్డాడు హోమ్ మినిష్టర్ …కోపం కూడా వచ్చింది ఆయనకి.
అది గమనించి కూడా గమనించనట్లే తన ధోరణిలో తను చెప్పేస్తోంది ఆమె.
“మీ అబ్బాయి తరచూ పబ్ లకు వెళ్తాడు,అది మీ అబ్బాయి ఇష్టం,మీ ఇష్టం…కానీ తప్పతాగి డ్రైవ్ చేస్తాడు దానివల్ల మీ అబ్బాయికే కాదు రోడ్డు మీద వెళ్ళే వారికీ ప్రమాదమే”  అన్నది వైదేహి గొంతులో కోపం స్పష్టంగా ఉంది.
ఒక్క క్షణం ఏం మాట్లాడాలో అర్ధం కాలేదు హోమ్ మినిష్టర్ కి,  అతని ఈగో దెబ్బ తిన్నది,దానితో పాటు ఆమె చెప్పిన విషయం అతనికి కొరడా దెబ్బలా తగిలింది.
వైదేహి వంక చూసాడు, ఆమె మొహంలోని ఫీలింగ్స్ స్పష్టంగా వున్నాయి.
“కొద్దిగా మంచి నీళ్ళు ఇప్పించగలరా?” అడిగింది వైదేహి.
ఒక్క క్షణం గిల్టీ ఫీలింగ్ కలిగింది హోం మినిస్టర్ లో…ఉదయం నుంచి ఆడమనిషి ఏమీ తినకుండా, తాగకుండా తనకోసం ఎదురుచూస్తూ ఉందన్న ఫీలింగ్ అది.
వెంటనే సర్వెంట్ ని పిలిచి మంచి నీళ్ళు తీసుకురమ్మని చెప్పాడు.
మంచి నీళ్ళు  తీసుకురావడానికి సర్వెంట్ వెళ్ళాడు . ఈ లోగా ఫోన్ వచ్చింది ఆమెకి.
ఈ టైం లో ఎంతో అర్జెంటు అయితే తప్ప సెల్ మోగదు, అందుకే ముందు ఉన్నది హోమ్ మినిష్టర్ అయినా “ఎక్స్క్యూజ్ మీ”అంటూ మొబైల్ లో ఓకే బటన్ నొక్కింది.
“మేడం..బంజారా హిల్స్ ప్రాంతంలో, పంజాగుట్ట సర్కిల్ నుంచి వచ్చే రూట్ లో పెద్ద యాక్సిడెంట్ జరిగింది. ఒక వ్యక్తి తీవ్ర ప్రాణాపాయ స్త్జితిలో వున్నాడు. రక్తం అర్జెంట్ గా కావాలి.” అవతలి వ్యక్తి హాస్పిటల్ పేరు వివరాలు, బ్లడ్ గ్రూప్ అన్నీ చెప్పాడు.
“వెంటనే వచ్చేస్తున్నాను నా బ్లడ్ గ్రూప్ అదే” అనిచెప్పి హోం మినిస్టర్ వైపు తిరిగి “సారీ అండీ మనం మళ్ళీ కలుద్దాం..” అంటూ హడావుడిగా బయటకు నడిచింది.
సర్వెంట్ మంచినీళ్ళు తెచ్చేలోగా వెళ్ళిపోయింది.
ఉదయం నుంచి తన కోసం తిరిగి, తీరా తను కలిసాక కనీసం మంచినీళ్ళు కూడా తాగకుండా వెళ్ళిపోయిన వైదేహి వంక చూస్తూ ఉండగానే హోం మినిస్టర్ కు ఫోన్ వచ్చింది.
“హా..అంటూ షాకింగ్ గా ఫోన్ పెట్టేసి హడావుడిగా లేచాడు హోం మినిస్టర్
ఆయన కొడుకు ఉన్న కారుకి యాక్సిడెంట్ జరిగిందని,కొడుకు ప్రాణాపాయ స్థితిలో వున్నాడని చెప్పటానికి  ఆ ఏరియా ఇన్స్పెక్టర్ చేసిన ఫోన్ అది.
వైదేహి హుటాహుటీనా వెళ్ళింది  కూడా చావు బ్రతుకుల్లో వున్న హోం మినిస్టర్ కొడుక్కి రక్తం ఇవ్వడానికే.
ఒక అనూహ్య సంఘటనకు ఈ అధ్యాయం నాంది పలుకుతోందని ఆ క్షణం వారిద్దరికీ  తెలియదు.
సరిగ్గా అదే సమయంలో శోధన శివతో కలిసి యాక్సిడెంట్ జరిగిన ప్రాంతానికి వచ్చింది.
మరో వైపు వైదేహి వస్తోంది.ముప్పైయేళ్ళ తర్వాత ఆ విధాత వీళ్ళిద్దరినీ కలుపుతున్నాడు.
కొద్దిగా చలి వేస్తోంది, అయినా ఆ చలి వైదేహిని ఏమీ చేయడం లేదు. స్కూటీ స్పీడ్ గా వెళ్తోంది. ఒక మనిషి చావు బ్రతుకుల మధ్య వున్నాడు అన్న విషయం ఆమె మైండ్ ని చలికి అతీతంగా తీసుకు పోయింది.  అప్పటికే వైదేహి మధ్య మధ్య చాల మందికి ఫోన్ చేస్తోంది మరో ఇద్దరు కూడా చావు బ్రతుకుల మధ్య వున్నారు అన్నారు హాస్పటల్ వాళ్ళు   ఎప్పుడు ఎవరికి రక్తం అవసరం వస్తుందో అన్న ఆందోళన ఆమెని తొలిచేస్తోంది.
ఆలోచనలు స్కూటీ కన్నా స్పీడ్ గా వెళ్తున్నాయి.
రక్త సంబంధం అంటే ఏమిటి ? రక్తం దానం చేస్తే అది రక్త సంబంధం కాదా? ఓ పక్క ఫాక్షనిష్టులు ఒకరిని ఒకరు చంపుకుంటున్నారు, రక్తం ఏరులై పారుతోంది ప్రాణాలు విలువే లేనట్లు గాల్లో కలిసిపోతూనే ఉంటున్నాయి  కానీ అదే రక్తం లో కనీసం పదవ వంతు దానం చేసినా ఒక మనిషి ప్రాణాలు కాపాడవచ్చు అన్న ఆలోచనే వారిలో  కలిగితే మనుష్యులను చంపడంలో వున్న పైశాచిక ఆనందం,మనుష్యులను బ్రతికించడంలో పొంద గలిగితే,ఏరులై పారుతున్న ఆ రక్తం విలువ తెలిస్తే , ఈ రక్తపాతం రక్తదానంగా మారితే ఎంత బావుండు ?   ఆలోచిస్తూ మూల మలుపు దగ్గరికి వచ్చి ఒక్క క్షణం ఆగిపోయింది.
సడెన్ గా బ్రేక్ వేసింది కారణం తెలుసుకోవాలంటే పది నిమిషాల వెనక్కు వెళ్ళాలి.
శోధన ఆలోచనలు ఆమె నడిపే వెహికల్ కన్నా స్పీడ్ గా వున్నాయి.
పంజాగుట్టలో జరిగిన దారుణం ఆమెను కోపానికి గురి చేస్తున్నాయి. ఒక వ్యక్తి నిర్లక్ష్యం ఎంత పెద్ద మూల్యం చెల్లించుకోవలిసి వస్తుంది? డ్రంక్ అండ్ డ్రైవ్ ఎంత ప్రమాదకరం?
తాగి డ్రైవ్ చేసే అధికారం ఎవరిచ్చారు ? మాట తూలితే పర్లేదు. వెహికల్ అదుపు తప్పితే ? పంజాగుట్ట సర్కిల్ లో జరిగిన యాక్సిడెంట్ విషయం తెలిసి బయల్దేరింది, శివను కూడా రమ్మని చెప్పింది శోధన.
హోం మినిస్టర్ కొడుక్కి సీరియస్ గా ఉంది అని తెలిసింది. హోం మినిస్టర్ కొడుకు ఒక్కడే మనిషా? ఆఘమేఘాల మీద అతడికి ట్రీట్మెంట్ జరుగుతునే ఉండి ఉంటుంది.అందులో ఎటువంటి సందేహం లేదు కానీ అదే మామూలు వాళ్ళకి అయితే ? ఎన్ని ప్రశ్నలు? ఎన్ని ఫార్మాల్టీస్ పూర్తిచేయమంటారో కానీస వైద్యసహాయం కూడా అందించకుండా వాళ్ళని చంపేస్తూ ఉంటారు ఎన్నోసార్లు. ఇప్పుడు కూడా ఆ యాక్సిడెంట్ ఎంత మందిని గాయపరిచిందో…మరెంత మంది ప్రాణాలను హరించిందో
ఆమె ఆలోచనలు ఎంత స్పీడ్ గా వున్నాయంటే ఎదురుగా వచ్చిన వెహికల్ ని కూడా గుర్తించలేదు…తను టర్నింగ్ లో కూడా చాలా స్పీడ్ గా  వస్తున్నానన్న విషయమూ గుర్తించలేదు. ఎదురుగా వెహికల్ కనిపించి సడెన్ బ్రేక్ వేసింది.మూల మలుపులో  తన ఎదురుగా మరో వెహికల్.
ఒక ఘటన దైవ ఘటనై  ఒక అద్భుతం  అవిష్కారమైతే?
ఎదురుగా వైదేహి…
సృష్టికర్త విధాత ఓ అద్భుతమైన,అపురూపాన్ని శరీరాన్ని సృష్టించి ఏమరుపాటుగా అ శరీరంలోని ఒక భాగాన్ని భూమ్మీదికి పంపించాడు. ఆ ప్రాణి వైదేహిగా తన తలరాతను తనే పునర్లిఖించుకుని విధాతనే అబ్బురపరిచింది. ఆపై ముప్పయ్యేళ్ళ తర్వాత తను సృష్టించిన మిగితా సగభాగం తన దగ్గరే వుందని గుర్తించి తిరిగి ఆ సగభాగాన్ని భూమ్మీదికి పంపించాడు. ఆమె తలరాతను తనే లిఖించాలని తలపోసాడు. కానీ విధాతను  ప్రాధేయపడి   తన తలరాతను కాలానికే వదిలివేయమని చెప్పింది.
అలా భూమ్మీదికి ముప్పయ్యేళ్ళ  తర్వాత వచ్చిన ప్రాణి శోధన.
ఒకే శరీరం రెండుగా చీలి ఆలస్యంగా వచ్చిన మరో శరీరమే శోధన.
కానీ కాలానికి వదిలేయకుండా శోధన తలరాతను మరొకరికి ముడివేసాడు ఆ విధాత ఎవరతను?
ఒక్క క్షణం…ఒకే ఒక్క క్షణం ఆకాశాన్ని సముద్ర కెరటం పరామర్శించినట్టు
రచన: స్వాతీ శ్రీపాద
 
పదిరోజుల పాటు రాత్రీ పగలు అన్ని పనులూ వదిలేసుకుని తిండి నిద్రా ఊసెత్తకుండా న్యూరో సర్జన్ గా తన ప్రతిభను పూర్తిగా వినియోగించి నాలుగు ఆపరేషన్లు చేశాక శృతి స్పృహలోకి వచ్చింది.
శివరావ్ గురించి ఈ పది రోజులుగా ఆలోచించే తీరికే లేకపోయింది.
ఆ రోజున శృతి హాస్పిటల్ లో చేరిన పదోరోజున ఉదయం  అయిదింటికే మెళుకువ వచ్చింది శర్మకు… ఎందుకో వెంటనే వెళ్ళి శృతిని చూడాలన్న కోరిక అతన్ని నిలవనియ్యలేదు. చంద్రను లేపకుండా తనే డ్రైవ్ చేసుకుని పదినిమిషాల్లో హాస్పిటల్ చేరుకున్నాడు.
అపోలోకి అతను విజిటింగ్ సర్జనే అయినా అతని రాకపోకలను ఎవ్వరూ ఎప్పుడూ అడ్డగించరు. అందులోనూ శృతి గురించి అతను ప్రత్యేక శ్రద్ధ తీసుకోడం వల్ల అసలు కాదనరు.
అంతకు ముందు రోజే మరో ఆపరేషన్ జరిగింది.
అతను సరాసరి ఐసీయూ కి వెళ్ళాడు.
శృతితో పాటు మరో ఇద్దరున్నారు అక్కడ. నైట్ డ్యూటీ నర్స్ డక్టర్ని చూస్తూనే లేచి నిల్చోబోయింది.
ఆమెను వారించి శృతి బెడ్ వైపు కదిలాడు. అసలే నాజూగ్గా ఉందేమో గొట్టాలూ పైప్ ల మధ్య బెడ్ మీద ఓ పక్కన ఉన్నట్టే అనిపిస్తోంది.
వెళ్ళి కేస్ షీట్ తీసుకుని చూసి అన్నీ నార్మల్ గా అనిపించడంతో ఊపిరి పీల్చుకున్నాదు.
చెయ్యందుకుని ఒక సారి నాడి పరీక్షించాడు.
కనుర్ర్ర్రెప్పలు పైకెత్తి కనుగుడ్ల తీరు గమనించాడు.
తల తిప్పుకోబోతూ ఆశ్చర్యంగా ఆగిపోయాడు… వాలిన కనురెప్పలు మళ్ళి ఎత్తినట్టనిపించి ….
అవును నిజమే కనురెప్పలు వాలిపోలేదు, కళ్ళు విప్పార్చుకు చూస్తోంది…
“శృతీ శృతీ…”
అప్రయత్నంగానే ఉద్విగ్నంగా పిలిచాడు.
” శ్రీకాంత్ …. ”
ఎక్కడో పాతాళం నుండి వస్తున్నట్టుంది స్వరం. చాలా తక్కువ స్థాయిలో ఎన్నో వేల మైళ్ల దూరాన్నించి మాట్లాడుతున్నట్టు…
ఆ మూడు పదాలు పలికేందుకు పడ్డ నరక యాతన ఆ మొహంలో కనిపించి , చేత్తోనే వారించి వణుకుతున్న ఆమె కుడి చేతి వేళ్ళను తన చేతుల్లోకి తీసుకుని ఆత్మీయంగా ధైర్యాన్నిస్తున్నట్టు నిమిరాడు.
“శృతీ ఒకటి చెప్పు ఈ ప్రమాదం నిజంగా జరిగిందా లేక ………..”
శృతి కళ్ళలో కలవరపాటు, ఆ వెను వెంటనే నీళ్ళు కనిపించాయి….
ఏదో చెప్పబోయింది , సాధ్యం కాలేదు.
చెయ్యెత్తబోయింది, వీలవలేదు, వేళ్ళు,  కళ్ళు తప్ప మిగతా శరీరంలో ఏ భాగమూ పని చెయ్యడం లేదు…
మెదడు కాణాలు దెబ్బతిన్నాయా?
ఏమో !
” శ్రీకాంత్ … నువ్వేనా? “ ఈ సారి మరింత స్పష్టంగా వినబడింది.
” అవును శృతీ … ఆవేశపడకు … నీకు నేనున్నాను … చెప్పు ఎక్కడ బాధగా వుంది………..”
“ ఏమో , తెలియటం లేదు .”
“ నేను గుర్తున్నానా ?”
“ నేను అంటే ఎవరు?” చిన్నపిల్లలా అడిగింది.
అంతలోనే నిద్రలోకి జారిపోయింది.
బ్రెయిన్ సెల్స్ ఇన్ఫ్లమేషన్ నుండి సర్దుకుందుకు సమయం పడుతుంది.
అందుకే కాస్సేపు మగతగా మరి కాస్సేపు ఏవో జ్ఞాపకాలు అంతలోనే మరుపు. సహజమే. ఒకటి రెండు వారాల్లో సర్దుకుని మామూలు కానూవచ్చు కాకపోనూ వచ్చు.
చాలా సేపు తనపక్కనే కూచుని చివరికి ఎనిమిది అవుతుండగా లేచి బయటకు వచ్చాడు.
హాల్ లో తచ్చాడుతున్న శృతి భర్త శివరాం అతన్ని చూసి దగ్గరకు వచ్చాడు.
“ఎలా ఉంది డాక్టర్ గారూ ?’
“ఇప్పుడే ఏం చెప్పగలను? రాడ్ తలలో దిగబడింది. మనిషి స్పృహలోకి వచ్చాక గాని ఏం చెప్పలేం.”
అతని వెనకే నడుస్తున్నాడు శివరాం.
ఆ రోజున పెద్దగా ఆపరేషన్లు ఏవీ లేవు శర్మకు, మధ్యాన్నం కాలేజిలో ఒక రెండుగంటలు ఎమెస్ వాళ్లకు క్లాస్స్ తప్ప.
అందుకే పెద్ద హడావిడి లేకుండా నెమ్మదిగానే నడుస్తున్నాడు.
“డాక్టర్ గారూ! ఆపరేషన్ తాలూకు హాస్పిటలైజేషన్ బిల్ ..” ఎదో చెప్పాలని చెప్పలేక తటపటాయించాడు .
“ అది నాకు తెలియదు. పూర్తిగా హాస్పిటల్ వాళ్ళదే ఆ విషయం “ అని ఆగి  “మీరేం చేస్తూ ఉంటారు ?” కాస్త అనాసక్తిగానే అడిగాడు.
“నేను ప్రైవేట్ ఫర్మ్లో ఆఫీస్ ఇంచార్జ్ ని , ఏదో ఏడాదికి ఇంతని మెడికల్ బిల్ ఇస్తారు కాని మొత్తం రిఎంబర్స్ చెయ్యరు. శృతి కూడా ప్రైవేట్ కాలేజీలో లెక్చరర్ ..”
“ఐ సీ, పిల్లలు …”
“ముగ్గురు , పెద్దవాడు పదకొండు ,తరువాత అబ్బాయి అమ్మాయి ట్విన్స్ ,  వారికి తొమ్మిదేళ్ళు”
ఉలిక్కిపడ్డాడు శర్మ.
పెద్దవాడు…
వాడు వాడు తన కొడుకేనా… ఏమో??
శృతి స్పృహలోకి వచ్చి చెప్తే గాని తెలియదు.
“ఎక్కడ ఉంటున్నారు ? పిల్లలను ఎలా మానేజ్ చేస్తున్నారు “ కాజువల్ గా అడిగాడు.
“ హబ్సిగూడలో ఉంటామండి. అమ్మ అక్క దగ్గర ఉంటుంది, వంట మనిషి ఉంది. పైన అప్పుడప్పుడు అమ్మ  వచ్చి చూస్తారు”
“సరే, ఎలా వచ్చారు ? బస్ లో అయితే రండి అటే వెళ్తున్నాదిగబెడతాను “
“అబ్బే, మీకు శ్రమ ” మొహమాటం చూపాడు కాని వద్దని అనలేదు.
“శ్రమేముంది , కారేగదా తీసుకు వెళ్ళేది.”
నిజానికి శర్మ వెళ్లవలసినది ఆ వైపు కాదు. అతను డీడీ కాలనీ లో ఉంటాడు . కాని శివరావ్ తో వెళ్లి పెద్దవాడిని ఒక్కసారి చూడాలన్న కోరిక అంత బలంగా కలిగిందతనికి.
“ హాస్పిటల్ కి రోజూ మీరు వచ్చి చేసేదేం లేదు , మంచి నర్స్ ఇరవై నాలుగ్గంటలూ చూసుకుంటో౦ది. అయినా మరో వారం అయితే తప్ప చికిత్స ఎంత ఫలితం ఇచ్చిందనేది చెప్పలేము. ఏదైనా అవసరం అయితే నాకు ఫోన్ చేస్తారు, అప్పుడు మీకు చెప్తాలెండి”
“ఇక్కడ ఆపెయ్యండి. అటు ఆ వైపున ఉంది ఇల్లు”
“ఇంటి వద్దే దింపుతాను, ఓ కప్పు కాఫీ కూడా ఇవ్వరా ఏమిటి?” అంటూ అతను చూపిన వైపు పోనిచ్చాడు కారు.
ఎడం వైపు తిరిగి ఆ పక్కన ఫర్లాంగ్ దూరం లోపలకు వెళ్ళాక కుడి వేపు సందులో మూడో ఇంటిముందు దిగారు ఇద్దరూ.  చిన్న గేట్, గేట్ నుండి ఇంటి వరకు ఓ పదిగజాల ఖాళీ స్థలం..
లోపల రెండు వైపులా పూల కుండీలు. తలుపు దగ్గరకు వేసి ఉంది,
“ రమ్యా , రవి” అనిపిలుస్తూ తలుపు తోసి “రండి” అని లోనికి ఆహ్వానించాడు.
ఒక చిన్న ముందుగది అందులో నాలుగు కుర్చీలు ఓ టీ పాయ్ ఉన్నాయి.
కూర్చోమని కుర్చీ చూపి లోనికి వెళ్ళాడు.
లోపలి నుండి మాటలు వినిపిస్తూనే ఉన్నాయి.
“పిల్లలు రెడీ యా ? డాక్టర్ గారు వచ్చారు తొందరగా కాఫీ కలిపి ఇవ్వు అమ్మా,” శివరాం స్వరం
“ఇంతకీ శృతి ఎలావుంది “
“ఎలా ఉంటుంది? ఎప్పటిలానే ..” ఒక నిర్లిప్తత
అయిదు నిమిషాల్లో పొగలు కక్కే కాఫీ కప్పులతో వచ్చాడు శివరాం. అతని వెనకే పిల్లలను తీసుకుని వచ్చింది అతని తల్లి . “ఇదిగో వీళ్ళిద్దరూ రమ్య, రవి , ట్విన్స్ . అయిదో క్లాస్.  క్లాస్ లో అన్నింటిలోనూ వీళ్ళే . వీళ్ళు వెళ్ళకపోతే స్కూల్ కే కళ లేదంటుంది వాళ్ళ టీచర్.  అదిగో వాడు పెద్దవాడు శ్రీ తేజ . ఏడో తరగతి, నిశ్శబ్దంగా ఉంటాడు “
ఉలికిపడ్డాడు శర్మ. చిన్నప్పుడు తనూ అంతేనని నాన్న చెప్తూ౦డేవాడు. నిజమే బాగా నచ్చేతే గాని ఎవరితోనూ మాట్లాడలేని తత్వం.
“ మా అమ్మ ఉదయం వేళ వచ్చి పిల్లలను చూసి వెళ్తుంది .”
పరిచయాలయాయి .
శర్మ మనసు మాత్రం శ్రీతేజ వద్దే ఆగిపొయింది.
అవును పరిచయం అయిన కొత్తలో కాబోలు ఇద్దరూ అనుకున్నారు, పెళ్లి చేసుకున్నాక ఇద్దరు పిల్లలు కావాలనీ అబ్బాయికి శ్రీతేజ , అమ్మాయికి తేజస్విని అని పేరు పెట్టుకోవాలనీ,అంటే శ్రీ తేజ ..
ఆపైన ఊహ ముందుకు సాగలేదు .
కాఫీ తాగి సెలవుతీసుకుని ఇంటికి వెళ్లిపోయాడు.
**********
 
పదిరోజుల తరువాత కళ్ళువిప్పింది శృతి.
కళ్ళు తప్ప శరీరమేమీ లేనట్టూ, చెయ్యి పైకెత్తాలనుకుంది …. ఉహు… లాభం లేదు… కళ్ళు కిందకు తిప్పింది .
చచ్చు పడినట్టు పడి ఉంది శరీరం..
ఎదురుగా … ఎవరిదా మొహం శ్రీకాంత్ పోలికలు… కాదు కాదు శ్రీకాంతే…
“శ్రీకాంత్ ” పెదవులు కదిలాయి గాని మాట పెగల్లేదు.
“శృతీ … ఎలావుంది…”
మళ్ళీ పెదవుల కదలికే తప్ప నోట మాట రాలేదు.
శ్రీకాంత్ కి పరిస్థితి అర్ధమయింది.
ఆమె మెదడు డీప్ షాక్ లో వుండి శరీర భాగాలేవీ పని చెయ్యడం లేదు.
చకచకా చెయ్య వలసిన పరిక్షలన్నీ చేశాడు…
నుదుటిపైన చెమట అద్దుకుంటూ ఊహించని పరిణామానికి తనను తనే నిందించుకున్నాడు.
ఎప్పటికి ఆమె మామూలు మనిషి కాగలదో అసలు అవుతుందో జీవితమంతా అలా బెడ్ మీదే గడపాలో కూడా తెలియని స్థితి.
ఆ మాటే ముందు ఆమె భర్త శివరావ్ కు తెలిపారు, కుటుంబ సభ్యులకు చెప్పారు.
తల్లిదండ్రులు నిరుత్తరులయారు.
శివరావ్ ముందు తట్టుకోలేనట్టు బోరున విలపించాడు.కాని అది ఎందుకో సహజంగా అనిపించలేదు. పెదవి వంపులో ఎక్కడో కాస్త ఆనందం దాక్కున్నట్టు అనిపించింది.
చాలా సేపు తర్జన భర్జనల తరువాత ఎలాగూ ఆమె ప్రభుత్వోద్యోగి గనక హాస్పిటల్ చార్జెస్ ఆఫీస్ భరిస్తుంది కాబట్టి మరికొన్నాళ్ళు హాస్పిటల్ లో వుంచే నిర్ణయానికి వచ్చారు.
” నాకు తెలిసి ఇలాంటి కేస్ ఇంతవరకు మా దృష్టికి రాలేదు.. దీనిపై స్టడీ జరిపి మీకు ఎలాంటి ఖర్చులేకుండా చూసే ఏర్పాటు చూస్తాను” శ్రీకాంత్ చెప్పాడు.
“రోజూ ఇక్కడ ఎవరైనా ఉండాలా?”
“అబ్బే, ఇక్కడ కాదు  నా రీసెర్చ్ సెంటర్ కి తరలిస్తాము. అటెండెంట్ అవసరం లేదు… అవసరమనిపిస్తే మీకు కబురు చేస్తాం. కాని, స్టడీకి ఆమెకు సంబంధించిన వివరాలు అవసరపడవచ్చు. మీ కాంటాక్ట్ నంబర్ ఉందిగా … ఫోన్ చేసి మీ వీలును బట్టి వస్తాము”
శ్రీకాంత్ కు ఆమె తలిదండ్రులకు తనను తాను గుర్తు చేసుకుందామని ఎంత అనిపించినా అతి ప్రయత్నాన ఆగిపోయాడు.
మెడికల్  స్టడీ అవన్నీ ఆలోచించి చెప్పినవి కాదు. అప్పటికప్పుడు అనాలోచితంగా చెప్పినవే, ముఖ్యంగా ఎన్నేళ్ళుగానో ఎదురు చూసిన శృతిని ఇంత నిస్సహాయ స్థితిలో వదిలెయ్యాలని లేకపోడం వల్ల వచ్చిన ఆలోచన అది. తరువాత అనుకున్న పనులన్నీ చకచకా జరిగిపోయాయి.
శృతిని హాస్పిటల్  నుండి మార్చడం , ఒక మంచి నర్స్ ను ఆమె కోసం ఏర్పాటు చెయ్యడం ……..
రోజూ ఉదయం సాయంత్రం , వీలున్నప్పుడల్లా శృతి వద్ద కూర్చోడం నిస్సహాయంగా కనిపించే చూపులు తప్ప మరే విధంగానూ ఒక్క మాటా మాట్లాడలేక పరాజితలా బేలగా చూసే ఆమెను చూడటం తప్ప మరేం చెయ్యాలో అర్ధం కాలేదతనికి….
వారం రోజుల తరువాత స్థిమితంగ్గా ఆలోచించి ఒకనిర్ణయానికి వచ్చాడు.
********
నగరం నడి బొడ్డున ఉన్న స్లిమ్మింగ్ సెంటర్ అది. ఎప్పుడు చూసినా వచ్చే పోయే వాళ్ళతో కిటకిట లాడుతూ ఉంటుంది.
వెళ్ళిన వాళ్ళు సన్నబడతారో లేదో భగవంతుడికి ఎరుక గానీ ఒకసారి వెళ్లటమంటూ ఆరంభిస్తే అది అలా కొనసాగవలసినదే. పార్కింగ్ లో కారు ఆపి దిగింది సౌమ్య.
సౌమ్య అక్కడకు వచ్చింది మొదటిసారి. పేపర్లో ప్రకటనలు వాటితో పాటు వాళ్ళూ వీళ్ళూ చెప్పగా విన్నవి జత చేసి ఆలోచించుకున్నాక ఒకసారి వెళ్ళి వస్తే నేం అనిపించింది.
పెద్ద లావేమీ కాకపోయినా కాస్త బొద్దుగానే అనిపిస్తుంది సౌమ్య… ఈ మధ్యే కాస్త బరువు పెరిగినట్టు తెలుస్తూనే వుంది.
బిగువైన డ్రెస్ లు కొంచం కొంచంగా తెలుస్తున్న కాళ్ళ నొప్పులు
అవన్నీ తరువాత …పెద్దగా బాధించిన విషయం శివ ఈ మధ్య మాట్లాడితే చాలు నీకు ఒంటి మీద ధ్యాస తగ్గిపోయింది అంటున్నాడు….
మొదటి సారి విన్నప్పుడు నవ్వేసి ఊరుకుంది, కాని మరోసారి మరోసారి …. ఎన్ని సార్లు ఆమాట విన్నప్పుడల్లా తనువు కోసేసుకుందామనిపిస్తుంది.
అంతేనా ఎదురింటి మీనాక్షి ఎంత వయసు మళ్ళినా ఎంత పొంకంగా వుందో చూడు …. అన్నప్పుడు ఎక్కడో ఓ అనుమానం పుట్టింది… మరెక్కడో ఎక్కడ తనను నిర్లక్ష్యం చేసి మరెవరి వెనకైనా వెళ్తాడేమో నన్న అనుమానం
అందుకే ఫోన్ చేసి అపాయింట్ మెంట్ తీసుకుని వచ్చింది.
ఇచ్చిన పామ్ పూర్తి చేసి హైట్ వెయిట్  చెక్ చేసుకున్నాక గాని తెలిసిరాలేదు.
కాస్త బొద్దుగా అనుకుంది గాని బరువు పరంగా ఎంత ఎక్కువగా వుందో ………..
దాదాపు ఇరవై కిలోలు ! మై గాడ్!
కన్సల్టెంట్ రకరకాల పాకేజిల గురించి వివరించింది.
వెయిట్ లాస్ ప్రోగ్రామ్ జెల్ థెరపీ టక్స్ అంటూ …మొత్తానికి ఇరవై ఎనిమిది వేలు కట్టి పది కిలోల బరువు తగ్గే కోర్స్ లో చేరింది సౌమ్య.
జీరో సెష్షన్ అంటూ ఒక గంట సెల్లో అని చెప్పారు.
వాళ్ళిచ్చిన డ్రెస్ తీసుకుని చేంజ్ చేసుకుని అటెండెంట్ పిలిచిన రూం లోకి వెళ్ళింది.
“భయపడకండి కొంచం హీట్ … వేడెక్కుతుంది అంతే “నడుం చుట్టూ బెల్ట్ బిగించి చుట్టూ టర్కీ టవల్ చుట్టు టీవీ ఆన్ చేసి రిమోట్ కంట్రోల్ చేతికిచ్చి ” వన్ అవర్…ఏదైనా కావాలంటే బజర్ నొక్కండి “అంటూ వెళ్ళిందామె…
ఒక్కో రూమ్ లో రెండు బెడ్స్, మెషీన్స్  ఉన్నాయి దాదాపు పది రూమ్స్ ఉన్నట్టున్నాయి…
ఎక్సర్ సైజ్ చేసేందుకు ఒక స్టెప్పర్ ఒక బల్ ఉన్నాయి.
కాఆస్త కాస్త హీట్ ఎక్కువై ఒళ్ళు చమటలు పట్టడం ఆరంభించింది.
పక్క బెడ్ మిద ఆవిడకు మరేదో మెషీన్ అరేంజ్ చేశారు.
“ఫర్మింగా ?”ఆవిడ అడుగుతోంది.
“కాదు, వైబ్రేషన్”
ఎదురుగా వాల్ పై టీవీ … రెండు వైపులా నిలువుటద్దాలు.
“ఎన్ని రోజులైంది మీరు చేరి ?” పక్కనావిడను అడిగింది.
“ఆర్నెల్లు కావస్తోంది… ”
“ఏమైనా తగ్గారా?”
” ఓ రోజు తగ్గడం , ఓ రోజు పెరగడం …రెండు మూడు కిలోలు తగ్గాను…”
“అంతేనా?”
” అయినా మనం ఎంత డైట్ కంట్రోల్ లో ఉండగలమనే దానిపై ఆధార పడి ఉంటుంది.ఇక్క్కడకు రావడం కేవలం మోటివేషన్ కోసమే …. తిన్నదానికన్న ఎక్కువ ఖర్చుచెయ్యాలి అదే పాలసీ…”
నిజమే కావచ్చు.
చిన్నప్పుడు సన్నగా జాజి తీగలా వుండేది.
అప్పట్లో ఎంత పని చేసేది.
ఉదయం టైప్ ఇన్స్టిట్యూట్ కి వెళ్ళి ఓ గంట టైప్ నేర్చుకోడం , దానికోసం కనీసం రెండు కిలోమీటర్లు రానూ పోనూ నడక, మళ్ళీ  కాలేజికి రెండు ప్లస్ రెండు నాలుగు కిలోమీటర్లు నడక …. మళ్ళీ సాయంత్రం ఇంటికి వస్తూనే అయిదారుగురికి చదువు చెప్పడం రాత్రి పది వరకు చదువు స్వంత పనులు …
అలాంటిది కూచుని ఆలోచించుకుంటే ఇప్పుడు పనేమీ చెయ్యనట్టే లెఖ్ఖ…
పనిమనిషి వచ్చి అన్ని పనులూ చేస్తుంది. అప్పుడూ ఇప్పుడూ ఇరవై నాలుగ్గంటలూ బిజీయే కాదంటే ఒళ్ళు కదలకుండా బుర్రతో చేసే పనులు, ఇంట్లో సుఖలు ఎక్కువై…
అపార్ట్మెంట్స్ కల్చర్ వచ్చాక అసలెవరు వాకిలూడ్చి ముగ్గేసుకుంటున్నారు?
ఒకప్పుడు ఆపనికే అరగంట పట్టేది, ఒంగి ముగ్గులెయ్యడం …
ఇప్పుడు పని మనిషి రాకపోయినా ఒకరోజు ఫర్వాలేదులే అనుకోడం …
అయిన శివ వారమంతా టూర్స్ లో ఉండటం … ఏమైనా అంటే బిజినెస్ కోసం తప్పదంటాడు… శనాదివారాలు పిల్లలతో కలిసి సరదాగా గడపడం హోటల్స్ లో తినడం మళ్ళి రొటీన్…
ఆలోచనల్లోనే గంట గడిచిపోయింది.
రోజు విడిచి రోజూ అపాయింట్మెంట్ …
శనాది వారాలు వదిలేసి వారానికి మూడు సార్లు ఫిక్స్ చేసుకుని ఇంటికి బయల్దేరింది సౌమ్య.
అమీర్ పేట్ దాటడానికే అరగంట పట్టింది.
సరిగ్గా ట్రాఫిక్ లైట్ దగ్గర గ్రీన్ లైట్ కోసం ఎదురు చూస్తున్న సమయంలో హఠాత్తుగ కుడి వైపు నుండి వస్తున్న ఆకార్ లో ఉన్నది శివకాదుగదా అనిపించిందో క్షణం.
ఆ బ్లూ చెక్స్ షర్ట్ మొన్న క్రితం నెల పెళ్ళి రోజుకు తనే కొనిచ్చింది.
అయినా దూసుకుపోతున్న కారులోఅతన్ని కారులో నుండి చూసి శివ అని ఎలా అనుకోగలదు…
ఈ సందిగ్ధంలో గ్రీన్ లైట్ వెలగడం కూడ గమనించలేదు.  వెనకాల బొయ్ మంటూ తిడుతున్నట్టు హార్న్ మోగడంతో ముందుకు నడిపింది కారును.
అయినా ఇంటికి వచ్చినా మనసు అయోమయంగానే ఉంది.
ఎందుకో అతను శివా అనే అంటోంది మనసు.
ట్యూషన్ నుండి వచ్చిన పిల్లలు స్నానాలు చేస్తున్నారు. ఈ మధ్య స్కూల్స్ కమ్ కోచింగ్ సెంటర్ల వల్ల ముఖ్యంగా ఉద్యోగాలు చేసే తల్లులకు పిల్లల బెంగ తప్పింది. ఉదయం ఏడున్నరకల్లా వెళ్తే తిరిగి వచ్చేది రాత్రి ఏడింటికే.
లేకపోతే నాలుక్కల్లా ఇంటికి వచ్చే పిల్లలకోసం మరో ఏర్పాటు చూడవలసి వచ్చేది.
అంతమయిపోయిన ఉమ్మడి కుటుంబాలు, తప్పని పరిస్థితుల వల్ల ఆర్ధిక సంక్షోబం వల్ల ఇల్లు సరిదిద్దవలసిన ఇల్లాళ్ళు ఉద్యోగానికి వెళ్లవలసి రావడం , వీటన్నింటి మధ్యన పిల్లల సమయం ఎలా వినియోగిస్తున్నామన్న ఆలోచనే లేకుండా పోయింది….
 
ఇంకా వుంది…
రచన: మన్నెం శారద
 
ఎదురుగా పెదనాన్న!
చేతిలో ఒకదాని మీద ఒకటిగా పెట్టిన మాడుగుల హల్వా డబ్బాలు! వాటినిండా స్వచ్చమైన నేతితో చేసిన హల్వాల కన్నా ఆ డబ్బాల మీద వుండే అందమైన చిత్రాలు నా కిష్టం! నేను వాటికేసి ఆత్రం గా చూస్తుంటే…
“లే!  లే! నీ కోసమే ఇవన్నీ! లే!” అన్నారు పెదనాన్న నవ్వుతూ. పెదనాన్న అందమైన మనిషి! హిందీ హీరోలా వుండేవారు. తెల్లటి బట్టలు టక్ చేసుకుని ఆలోచిస్తూ సిగరెట్ కాలుస్తుంటే… నేను చాల సంతోషంగా చూసేదాన్ని!
పోలీస్ యూనిఫాంలో వుంటే మాత్రం కొంచెం వింతగా వుండేది.
“నిన్నేనే మొద్దూ! మొహం కడుక్కుని రా’ అన్నారు నెత్తిమీద ముద్దుగా ఒకటి కొడుతూ.
“మీకేవన్నా పిచ్చా! పొద్దుటే అదెక్కడవన్నీ తింటుంది, వాంతులు చేసుకుంటుంది!  వెళ్ళవే, మొహం కడుక్కుని టిఫిన్ తిను” అంది మా దొడ్డమ్మ మా పెదనాన్నని కసురుకుంటూ.
“పెదనాన్నా, ఆ డబ్బాలు మాత్రం నావి” అని పరిగెత్తేను మొహం కడుక్కోవడానికి.
“సర్లే!” అన్నారు పెదనాన్న.
ఇక మా అక్కలంతా ఆయన చుట్టూ చేరేరు.
వాళ్ళందరికీ స్వీట్సు ఇష్టముండదు.
కారం జీడిపప్పులు, మిక్చర్స్ ఇలాంటివన్నీ వాళ్ళకిచ్చేరు.
ఆయనకి అందరిలో మణక్కంటే చాల యిష్టం. మణక్క కోసం ప్రత్యేకమైన కానుకలు తెచ్చేవారు. నెయిల్ పాలిష్ లు, ఆల్తాలు, మంచి షిఫాన్….అన్నీ ప్రత్యేకంగా వుండేయి. మణక్కకి నాకు మంచి స్నేహం వుండేది. అవన్నీ తన సరదా తీరేక నాకిచ్చేయాలి; అని చెప్పేదాన్ని. మణక్క నవ్వి నీకేనాటికి పనికొస్తాయే’ అనేది.
నేను మొహం కడుక్కుని టిఫిన్ తిని అర్జెంటుగా పెదనాన్న దగ్గరకి పరిగెత్తుకెళ్ళేను. అప్పటికే మా మూడో మావయ్య పెదనాన్నతో కబుర్లు చెబుతున్నాడు.
ఆయనంటే మాకు హడల్.
అందుకే చప్పున ఆగిపోయాను.
“దీని అల్లరి బాగా ఎక్కువయ్యింది. వాళ్ళమ్మ మాట అసలు వినడం లేదు” అన్నాడు మావయ్య.
బదులుగా మా పెదనాన్న బాగా నవ్వి “ఇలా రావే, ఏం చేసావు?” అనడిగేడు నవ్వుతూ.
నేను ఏదో చెప్పబోయేంతలో బయట గట్టిగా అప్పారావు మావయ్య అరుపులు వినిపిస్తున్నాయి.
నాకు వెంటనే అర్ధమయిపోయి దిక్కులు చూశాను.  పక్కగది కిటికీలోంచి చూస్తున్నాడు మా అన్నయ్య.
‘ఉష్’ అన్నట్లు నోటిమీద వేలు పెట్టి సైగ చేస్తున్నాడు నాకు.
“వాళ్ళ కడుపులు కాల! నిక్షేపం లాంటి సైకిల్ నాశనం చేస్తారా? నా చేతికి దొరకాలి చంపేస్తాను వెధవల్ని! ఈ వీధిలో దరిద్రుల్లా తయారయ్యారూ” అని అనేక రకాలుగా శపిస్తున్నారు అప్పారావు.
ఆ తిట్లకి వళ్ళు చివుక్కుమంటుంది.
కాళ్ళు వణుకుతున్నాయి.
అప్పారావు గొంతు సైరన్ లాగ మోగిపోతోంది.
పెదనాన్న అసహనంగా చూశారు.
మావయ్య లేచి బయటికివెళ్ళి “ఏంట్రా అప్పారావూ!” అన్నాడు.
“చూడన్నయ్యా! నా సైకిల్ ఎలా ముదనష్టం పట్టించేరో.  సీటు ముక్కలుగా కోసేసారు. గాలి తీసేసారు! నేనిప్పుడెలా అఫీసుకెళ్ళాలి! ఈ వీధిలో పిల్లలకి అదుపు ఆజ్ఞ లేకుండా పోయింది. వాళ్ళ మొహాలు తగలెట్ట!” అప్పారావు నా వైపు కొరకొరా చూస్తూ చెబుతున్నారు.
“అప్పారావ్!” పెదనాన్న గట్టిగా అరిచేరు. “నువ్వెవరన్నా కోయడం చూశావా?”
“లేదు బావగారూ! చూస్తే వాళ్ళ తాట తియ్యమా?”
“ముందు నోర్మూసుకో. పిల్లల్ని తిట్టావంటే బాగుండదు. వెధవడొక్కు సైకిలూ నువ్వూనూ! నేను డబ్బులు పడేస్తా. కొత్తది తెచ్చుకో!” అన్నారు సీరియస్ గా.
అప్పారావు మొహం చేటంత  వికసించింది.
“ఎందుకులెండి బావగారూ” అన్నాడు నవ్వు దాచుకుని నసుగుతూ.
“కాసేపయ్యాక వచ్చి ఏడు. ఊరికే రంకెలెయ్యకు. వీధిలోంచి ఖాళీ చేయించేస్తా!” అన్నారు పెదనాన్న.
నా గుండె ఢాం అంది.
వాడికి మళ్ళీ కొత్త సైకిలా! ఇంత కష్టపడింది ఎందుకు?
నేను గబుక్కున పరిగెత్తుకెళ్ళి ఈ సంగతి అన్నయ్యకి చెప్పాను.
వాడి ముక్కుపుటాలెగరేశాడు కోపంతో.
“వాడికి కొత్త సైకిలా?” అన్నాడు ఉక్రోషంగా.
“నువ్వంటే పెదనాన్నకి యిష్టం కదా! నువ్వే ఏదన్నా చేయరా?” అన్నాను.
తిన్నగా పెదనాన్న దగ్గిర కెళ్ళి “నాకు సైకిల్ కొను” అన్నాడు.
వెంటనే అన్నయ్య ఆవేశంగా మచమ్మీద నుండి దూకేడు.
“ఎందుకురా అప్పుడే సైకిలంత ఎత్తులేవు” అన్నాడు నవ్వుతూ.
“ఏం కాదు. నా ఫ్రెండ్సందరికీ వుంది. నాక్కావాలి. ఆ అప్పిగాడికి కొంటే నేనింట్లోంచి పారిపోతా!” అన్నాడు ఆవేశంగా.
మా పెదనాన్న అన్నయ్య వైపదోలా చూసి “సర్లే కొంటాను. ఆ అప్పారావు సంగతి నీకెందుకు?” అన్నారు.
“వాడిక్కొంటే నాకక్కర్లేదు. కావాలంటే సీటు కొనుక్కోమని డబ్బులు పడెయ్యి. సైకిలెందుకు” అన్నాడు.
“అవును పెదనాన్నా, ఫైరాఫీసిక్కడే కదా, నడిచి వెళ్ళొచ్చుకదా!” అన్నాను నేను.
“అబ్బో నువ్వు కూడ సలహాలిస్తావన్నమాట!” అన్నారు పెదనాన్న.
చివరికి మా పంతమే గెలిచింది. పెదనాన్న అప్పారావుకి సీటు కొనుక్కోమని డబ్బులిచ్చేరు.
పెదనాన్న వున్నన్ని రోజులూ పిల్లలకి పండుగే.
ఆయన మా చేత ఆటలు ఆడించి ప్రైజులిచ్చేవారు. బోల్డన్ని తినుబండారాలూ, కబుర్ల్లూ, సీషోర్ షికార్లు!
పెదనాన్నని చూస్తే అందరి నోర్లూ మూత పడేయి.
ఆయనెప్పుడూ హిందీ పాటలు వింటూ, ఆ కధలు మాకు చెబుతుండేవారు.
ఆటల్లో నేనెప్పుడూ ఓడిపోయేదాన్ని. నాకు కంగారెక్కువ. మా పెదనాన్నగారి మూడో కూతురు సౌదామిని గెలిచేది. పెదనాన్న అన్నిటికీ డబ్బులిచ్చేవారు.
ఓడిన నాక్కూడ సమానంగా ఇచ్చేవారు. అది మనసారా ఇష్టపడేది కాదు.
‘ఇంతమాత్రం దానికి పోటీ ఎందుకూ అని రాద్దాంతం చేసేది!’
అప్పుడు మా పెదనాన్న దాని గోల భరించలేక రహస్యంగా ఇవ్వడం మొదలెట్టేరు.
ఆ రోజు పిల్లలందర్ని కమలా సర్కస్ కి తీసుకెళ్ళేరు. సర్కస్ భలే థ్రిల్లింగ్ గా వుంది.
ఏనుగులు గుర్రాలు, ఒంటెలు- ఇంకా అమ్మాయిలు చేసే విన్యాసాలు, తెగ సంతోషపడిపోయేం.
నేని యింటికి వస్తూనే ఫ్రాకు తీసి ఇన్నర్ వేర్స్ తో వంట గదిలో కెళ్ళి రెండు అప్పడాల కర్రలు, ఒక పీట తెచ్చేను.
“ఎందుకే అవి?” అంది మణక్క
“అందులో ఒకమ్మాయి బాల్ ఎక్కి దాన్ని దొర్లిస్తూ నడిచింది కదా, ఆ ఫీట్ చేస్తా” అన్నాను.
“వీటితోనే చూడు? అన్నా.
పిల్లల గాంగ్ తెగ సంతోషపడి చుట్టూ చేరేరు.
నేను రెండు అప్పడాల కర్రల మీద పేట వేసేను.
పీట ఎక్కి చిన్నగా పాదాలతో కదిలిస్తుంటే పీట జరగడం మొదలెట్టింది. నేను సర్కస్ లో అమ్మాయిలా సెల్యూట్ చేస్తూ చిరునవ్వులు నవ్వుతూ ముందుకి జరుగుతున్నాను.
అందరూ ఒకటే కేరింతలు! నవ్వులూ!
ఈ గోలకి షరా మామూలుగా మా అమ్మ రానే వచ్చింది. వీపు మండేలా ఒక్కటిచ్చింది. కళ్ళ వెంట నీళ్ళు కారేయి బాధకి.
ఇంతలో పెదనాన్న కూడా వచ్చారు.
“ఎందుకు కొట్టేవు దాన్ని? ఏం తప్పుచేసింది. ఆడుతోంది. అప్పడాల కర్రలతో అలా చెయ్యొచ్చని దానికి స్ట్రయికయినందుకు సంతోషించక!” అనారు కోపంగా..
మా అమ్మకి కూడా  పెదనాన్నంటే భయం భక్తీని!
“కాదండీ బావ గారూ! ఎప్పుడు చూసినా అల్లరే. ఆ ట్యూషన్ మాస్టారిని రోజూ ఏదో వంక పెట్టి పంపించేసోంది” అని చెప్పింది చాలా వినయంగా.
పెదనాన్న నా వంక చూశారు అవునా అన్నట్లు.
“కాదు పెదనాన్నా, ఎప్పుడూ సరిగ్గా ఆడుకునే టైం లో వస్తున్నాడు. అందుకని పెద్దక్క….”
“ఎవరూ క్రిష్ణా…?” అన్నారు పెదనాన్న.
“అవును పెదనాన్నా”
“ఏం చెప్పింది?”
“నేను సంశయంగా చూశాను.
“చెప్పు”
“సిగ్గు శరం వుంటే పిల్లలు ఆడుకునే టైం లో రారు అనమంది.”
“అన్నావా?”
“నేను అనలేదు. పెద్దక్క అన్నదని చెప్పేను. అందుకని ట్యూషన్ మానేసేడు చెప్పడం” అన్నాను భయంగా.
“క్రిష్ణా!” అని పిలిచేరు పెదనాన్న.
క్రిష్ణక్క గోళ్ళు కొరుక్కుంటూ చాలా వినయంగా నిలబడింది వచ్చి.
“నీ వయసెంత?”
క్రిష్ణక్క కళ్ళు టపటపలాడించింది. అతి వినయంగా తనకి పదహారేళ్ళుంటాయి. అల్లరికి రింగ్ లీడర్ ఆవిడే!
“నీకెలాగూ ఏదీ అబ్బలేదు. అమెరికన్ కాన్వెంటులో వేసాను. చదవలేదు. సంగీతం మాస్టారిని సాగనంపేవు. రేపో మాపో పెళ్ళి చెద్దామని చూస్తుంటే… ఇంకా ఇలాంటి పనులా క్రిష్ణా!” అన్నారు కొంచెం మందలింపు ధోరణిలో.
క్రిష్ణక్క అమాయకంగా నేల చూపులు చూసింది.
“సరే వెళ్ళు దాన్ని వాళ్ళమ్మ చేత కొట్టించకు” అన్నారు క్రిష్ణక్క రివ్వున వెళ్ళి దూరం నుండి ‘నీ పని చెప్తా’ అని సైగ చేసింది నాకు.
ఆ మర్నాడు పెదనాన్న వెళ్ళిపోయారు.
ఆ సాయంత్రం మూడీ మామయ్య పీచు వ్యాపారం చేసే కాంపౌండ్ ఫెన్సింగులో ఒక చిలుక చిక్కుపడి వెళ్ళడం లేదని ఫ్రెండ్స్ చెప్పేరు.
నేను పరిగెత్తుకెళ్ళి చూశాను.
ఫెన్సింగ్ లో బొమ్మజెముడు చెట్లకి ఏదో తీగె అల్లుకుంది. అందులో చిక్కుకుంది రామచిలక.
నేను పరిగెత్తుకొచ్చి మా మణక్కకి అందరికీ చెప్పేను “దాన్ని పట్టుకోవే, పదిరూపాయిలిస్తాను” అంది క్రిష్ణక్క.
“ఎందుకూ?” అన్నాను.
“పెంచుకుందాం. మాటలు నేర్పిస్తే చక్కగా కబుర్లు చెబుతుంది” అంది.
నాకు వెంటనే అంతకుముందు ఏనాం వెళ్ళడం గుర్తొచ్చింది. నెలరోజుల క్రితం మా అరుంధతత్త ఇంటికి వెళ్ళాం. సంధర్భం ఏమిటంటో నాకు తెలియదు కాని ఏనాం ప్రయాణం బాగుంటుంది. రోడ్డుకు ఒక పక్క కాంత, తెరచాపలతో పడవలు, కొంగలు బారులు బారులుగా చేపల కోసం నీటి మీద ఎగరడం, కొబ్బరి తోపులు! చిన్నతనం నుండి ప్రకృతి అందాలని నేను మైమరిచి చూసేదాన్ని. నేను వెంటనే మా దొడ్డమ్మని నే వస్తానని బ్రతిమాలేను. కాదు సరిపోతుందనో లేదనో అని ఆలో చిస్తూ  “సరే, రా!” అంది.
నా ఉత్సాహానికి అంతు లేదు.
మా అమ్మ దగ్గరకెళ్తే తంతుందని నాకు నేనే అష్టవంకరలతో పాపిడి తీసుకుని, అట్టలా పౌడర్ రాసుకుని, ఏదో దొరికిన ఫ్రాకు వేసుకుని రెడీ అయిపోయాను.
కారెక్కేటప్పుడు చూసింది మా అమ్మ.
“నువ్వెక్కడికి?: అంది కోపంగా.
“రానివ్వు. నేనే రమ్మన్నాను. ఆ ముందు కూర్చుంటుంది లే!” అంది దొడ్డమ్మ.
అత్త, అమ్మ, దొడ్డమ్మ ఇంకెవరో ఇద్దరితో కారు సాగిపోయింది. గోదావరి పాయలు, ఆ వాతావరణం అప్పుడే నా మనసులో హత్తుకుపోయింది.
తిరిగి వచ్చేటప్పుడు కోరంగి లో చుట్టాలున్నారని వెళ్ళేం. అది పెద్ద మండువా యిల్లు.
బయట హాల్లోకి అడుగు పెట్టగానే
“శేషారత్నం! చుట్టాలొచ్చేరు, చాపెయ్యి” అని సన్నటి గొంతు వినిపించింది.
చుట్టూ చూస్తే ఎవరూ లేరు.
“మాయదారి సంత! గోరొంక చూడు ఎలా వాగుతుందో!” అంది మాతో వచ్చిన దూరపు చుట్టం అమ్మాణమ్మ.
నేనప్పుడు చూశాను గోరువంకట.
పంజరంలో వున్న రాడ్ మీదనుండి క్రిందకి దూకుతూ పైకి ఎగురుతూ నానా హడవుడి పడిపోతూ “చుట్టాలొచ్చేరు శేషారత్నం! చాపెయ్యి” అంటూ పిలుస్తూనే వుంది.
ఇక వాళ్ళంతా ఏం మాట్లాడుకున్నారో తెలీదు.
నేను తిరిగి వెళ్లేవరకు దానికొచ్చిన మాటలు వింటూ అక్కడే తన్మయంగా కూర్చున్నాను.
ఈ రోజు కృష్ణక్క ‘రామ చిలుక మాట్లాడుతుంది. పెంచుకుందాం!” అన్నాక నాకు చెప్పలేని ఉత్సాహం పొంగు కొచ్చింది.
ఎలాగైనా పట్టుకోవాలని పెరిగెత్తేను.
ఆ టైంలో మావయ్య లేడు. అదృష్టం!
పాకలో పనివాళ్ళు పీచు కట్టలు కడుతున్నారు. అదంతా షిప్పులో విదేశాలు వెళ్ళేదట! ఆ గొడవలేం నాకు అప్పట్లో తెలియదు.
చిలుక వైపు చూశాను. అది నిస్సహాయంగా బిక్కు బిక్కుమంటూ చూస్తోంది.
అప్పటికే నలుగురైదుగురు వీధిపిల్లలు గుమిగూడి రాళ్ళతో కొడుతున్నారు.
నేను వాళ్ళని పొమ్మని కసిరేను.
వాళ్ళు వెళ్లాక నా ప్రయత్నాలు మొదలెట్టేను. రెండుచేతులు చాపి పట్టుకోడానికి ప్రయత్నించేను.
దానికి ఎగరడానికి దారిలేదు. అంచేత ఎదురుదాడి మొదలెట్టింది
ఠక్కున ముక్కుతో చేతిమీద గీరింది. మంట! రక్తం కొద్దిగా చిమ్మింది. నాకు మొదట్నుంచి దెబ్బలంటే లెక్కలేదు.
నేను మరింత గట్టి ప్రయత్నం మొదలెట్టేను.
నేను పట్టుకోబోవడం అది ముక్కుతో చీరడం- నా చేతులంతా రక్తమే!
కాని ఎలాగైనా దాన్ని పట్టాలన్న ప్రయత్నంలో నేను మంటని, రక్తాన్ని పట్టించుకోవడం లేదు.
చివరికి దాని రెక్క ఒకటే దొరికింది.
కాని చిలుక ప్రాణ భయంతో మరింత గట్టిగా చేతుల్ని చీరేయడం మొదలెట్టింది.
సరిగ్గా అప్పుడు చూసేడు పెంటయ్య- పాకలో పనిచేసి బయటకొస్తూ.
“అయ్యో! అయ్యో! పాపగారూ!” అంటూ పరిగెత్తు కొచ్చేడు లబలబ లాడుతూ.
బలవంతంగా నా చేతిలో చిలుకని వదిలించి నా రక్తపు చేతుల్ని తొట్టె దగ్గరకి తీసుకెళ్ళి కడుగుతూ “ఏం పన్లియ్యండీ పాపగోరూ! మీ మావయ్యగోరు సూస్తే డొక్కసించేత్తారు!” అన్నాడు. రక్తం ఆగడం లేదు.
అయినా దొరికిన చిలుక ఎగిరిపోయిందన్న బాధే నాకెక్కువగా వుంది.
“నువ్వు చిలుకనొదిలేసావు!” అన్నాను బాధగా.
“సాల్లెండి ఎదవ సిలక! ఆ సేతుల్సూసుకోండి ముందు. లోన కెల్లండి మీ అమ్మగోరు సేస్తారు పెళ్ళి!” అన్నాడు.
నేను రక్తం తుడుచుకుంటూ చిలుక ఎగిరిపోయిందన్న బాధతో కళ్ళ నిండా నీళ్లతో లోపలికొచ్చేను.
మా మణక్క చూసి నిర్ఘాంతపోయింది.
“ఏవయిందే” అంటూ ఎవరూ లేని గదిలోకి తీసుకెళ్ళి టింక్చయోడిన్ రాసింది.
“దొరికినట్లే దొరికి ఎగిరిపోయింది. ఆ పెంటయ్యగాడు చేసేడిదంతా!” అని చెప్పేను.
దీనికి కారకురాలయిన కృష్ణక్కని పిలిచి తిట్టింది.
“నీ మూలానే! అది చిన్నపిల్ల! అసలే చిన్నమ్మకి కోపం ఎక్కువ ఇప్పుడు మళ్ళీ తంతుంది!” అంది నిష్ఠూరంగా.
“నేనేదో సరదాగా అన్నాను. వెళ్ళి నిజంగా పట్టుకోవాలా!” అని విసురుగా వెళ్ళిపోయింది.
కృష్ణక్క సంగతి అందరికీ తెలుసు.
అల్లరి అందరి చేత చేయించి తీరా టైమొస్తే తను తప్పుకుంటుంది.
” ఇవన్నీ చిన్నమ్మకి కనిపించకుండా ఎలా  తిరుగుతావే! తెలిస్తే చంపేస్తుంది కదా!” అంది మణక్క.
కాని మా అమ్మ కన్నా ముందు మా మావయ్యకే తెలిసింది.
పెంటయ్య చెప్పేసేడు
“ఏది, అదెక్కడ?” అంటూ కేక పెట్టేడు.
అంతే!
ఒక్క పరుగున దెబ్బల్ని కూడ లెక్క పెట్టకుండా దొడ్లో జామ చెట్టు ఎక్కేసేను. ఆ జామ చెట్టు ఏటవాలుగా వెళ్ళి నాలుగయిదు కొమ్మలు కలిసి కూర్చోడానికి వీలుగా వుండేది.
ఇంట్లో సమస్యలొచ్చినప్పుడు మా అన్నయ్యకి, నాకు దాక్కుని పెద్దవాళ్ళనుండి కాపాడుకునే స్థావరం అక్కడే!
నేను అక్కడ కూర్చుని ఆకుల గుబురుల్లోంచి భయంగా చూస్తున్నాను.
మావయ్య అరుస్తున్నాడు.
“చిలక కావాల్సొచ్చిందా? చంపేయాల్సింది! పీడా వదిలేది.” అంటూ వెనుక మా అమ్మ వచ్చింది.
“ఏదే మణిమాలా?”
“తెలీదు చిన్నమ్మా, ఇప్పుడిక్కడే వుంది”
“ఆ మంచాల కిందో ఎక్కడో దూరివుంటుంది. చూడండి” మామయ్య పలకరింపు.
చాల సేపు వెదుకుతూనే వున్నారు!
“ఎక్కడున్నావో రా! డాక్టరు దగ్గిరకి తీసుకెళ్తాను” అంటూన్నాడు మావయ్య,
దిగితే ముందు జరిగేది నాకు తెలుసు.
అందుకని అలాగే నిశ్శబ్దంగా కూర్చున్నాను.
నేనెక్కడుంటానో మా అన్నయ్యకి తెలుసు.
వాడేదో పనివున్నట్లు చెట్టు దగ్గర తచ్చాడి నా వంక చూసి… ” దిగకు. చస్తావ్’ అని మెల్లిగా చెప్పి వెళ్ళిపోయాడు.
కాస్సేపటికి తిట్ల పురాణం జోరు తగ్గింది.
నేను అప్పుడు చూసుకున్నాను దెబ్బలు!
చేతులంతా గీతలే! రక్తం రావడం తగ్గింది కాని నొప్పులు! జ్వరం వచ్చిందేమో! కళ్ళు తిరుగుతున్నాయి.
ఆ కొమ్మల మీద అలానే కళ్ళు మూసుకున్నాను.
“అమ్మా! అని మూలుగు వస్తోంది!
పడతానేమోనని కొమ్మలు గట్టిగా పట్టుకున్నాను కాని… స్పృహ పోతున్నట్లనిపిస్తోంది.
 
[ఎపిసోడ్-3 సంపూర్ణం]
 

 
సదాశివం ఆ రాయిని చేతిలోకి తీసుకుని ఎంతో అపురూపంగా కాస్సేపు ప్రేమగా దాని  దిక్కు చూచి ఎందుకో చటుక్కున ముద్దుపెట్టుకున్నాడు. కన్నీళ్ళు ముంచుకొచ్చి దుఃఖం పొంగింది అతని గుండెల్లోనుండి. అతను రాయిని ముద్దు  పెట్టుకుంటున్నపుడు రైల్లో ఎవరూ లేరు కాబట్టి గమనించలేదెవరూ. చూస్తే అతన్ని తప్పకుండా ఒక పిచ్చోడనే అనుకుందురు.
సదాశివంకు చిన్నప్పటినుండి కూడా మట్టినీ, శిలనూ తాకినపుడు ఒక రకమైన పులకింత కలిగేది. ఈ సృష్టిలో సకల పదార్థాల ఆవిర్భవానికి మూలమైన పంచభూతాల్లో మనిషి  తనివిదీరా స్పర్శిస్తూ తన అనుస్పందనను పరమంగా ఆనందించగలిగేది కేవలం భూమినీ, నీటినీ, గాలినీ, శిలనూ చేతులతో తాకగలిగినప్పుడే. సరియైన రీతిలో సమ్మేళనం చెందిన పంచభూతాల సమాకలన రూపమే దేహమైనపుడు..అది భగవత్ కృతమైన ప్రాణాన్ని పొంది జీవిగా పరివర్తిస్తూ సచైతన్యమై.. నిరంతరం తనలో నిబిడీకృతంగా ఉన్న ఐదు పంచ మూలకాలను విప్పుకుని, వియోగించుకుని ఎప్పుడెప్పుడు విడిపోదామా అన్న అంతర్ఘర్షణతో ప్రచలిస్తూంటాయి. ఈ ప్రచలిత ప్రతిఫలనే ప్రతి జీవిలోనూ గుప్తమై దాగి ఉండే మృత్యుకాంక్ష. ఇది ప్రతి మనిషిలోనూ ప్రస్ఫుటంగా అనుభవంలోకొస్తూ ఎప్పుడో ఒకప్పుడు మనసును కలవరపరుస్తూనే ఉంటుంది.
అనాది కాలంలో ఎప్పుడో నాలుగున్నర బిలియన్ సంవత్సరాల క్రితం సూర్య శకలంగా విడివడి అగ్నిగోళమై ఒక బిలియన్ సంవత్సరాల కాలం గడిచిన తర్వాత గాని ఉపరితలం చల్లబడి భూమి ఏర్పడలేదు. ఆ తర్వాత అనేకానేక విస్ఫోటనాలకు లోనై.. భౌతిక అభౌతిక రూపాంతరాల అనంతరం.. దాదాపు రెండువేల ఐదు వందల మిలియన్ సంవత్సరాల తర్వాత గాని శిలలు ఏర్పడ్డం ప్రారంభం కాలేదు. మట్టి ఏర్పడ్డం ఒక మహాద్భుతమైన సృష్టి క్రియైతే.. రాయి లేదా శిల ఏర్పడ్డం ఇంకా మహత్తరమైన ప్రకృతి సమతుల్య క్రియ. భూమి, నీరు, అరణ్యాలతో కూడిన పాషాణ, క్రిమి, కీటక, పశుపక్ష్యాదుల పర్యావరణ సంతులిత వ్యవస్థే సకల జీవకోటి మనుగడకు అధారభూతమై సృష్టి వర్ధిల్లుతోంది.
ఖనిజం పేరుతో లక్షలకు లక్షల టన్నుల మట్టిని, మాఫియాలు మాఫియాలుగా నదులకు నదులనే ఇసుకగా,. నిరంతర తవ్వకాలతో భూమిని తొలచి తొలచి కోటానుకోట్ల టన్నుల బొగ్గును వెలికితీసి సొమ్ము చేసుకుంటూ.. గ్రానైట్ పేరుతో కోట్ల టన్నుల రాయిని చైనా వంటి దేశాలకు తరలిస్తూ..అంతా వ్యాపారం..డబ్బు..సంపాదన..దోపిడీ. ప్రకృతిని నిలువెల్లా తూట్లు తూట్లుగా ఛిద్రం చేస్తూ.,
అసలు ఏం జరుగుతోందిక్కడ.
ఈ సహజ సంపద దొంగలను గుర్తించి శిక్షించవలసిన ప్రభుత్వాలే  వాళ్ళకు రక్షకులుగా మారి.,
మనిషి ఈ ప్రకృతి సంపదలో ఏ ఒక్కదాన్నైనా పునఃసృష్టించగలడా. మట్టిని తయారు చేయగలడా. ఒక శిలను, పిడికెడు ఇసుకను, కనీసం ఒక చిగురుటాకును రూపొందించగలడా?. పునఃసృష్టి చేయలేనివానికి దాన్ని ధ్వంసం చేసే అధికారం ఎవడిచ్చాడు.
దేశం నిండా ఎక్కడ చూచినా అన్నీ స్కాంలే.
పొత్కపల్లి స్టేషన్లోనే తమ ప్యాసింజర్ రైలు ఆగి ఉన్న ట్రాక్ ప్రక్కనే అటుదిక్కు దాదాపు కిలోమీటర్ పొడుగున్న ఒక గూడ్స్ బండి ఆగి ఉంది. దానికి అన్నీ ప్రత్యేకంగా రూపొందించిన క్యారియర్స్ ఉన్నాయి.. పెద్ద పెద్ద రెండు క్యూబిక్ మీటర్స్ గ్రానైట్ రాళ్ళను ఒక్కో క్యారియర్ పైన ఉంచి ఇనుప గొలుసులతో కట్టి రవాణా. ట్రైన్ పొడుగునా దాదాపు యాభై క్యారియర్స్. ఒక్కోదానిపై రెండు బండల చొప్పున మొత్తం వంద బండలు. అంటే షుమారు ఒక చిన్న గుట్ట తరలిపోతోందన్నమాట.
వారంక్రితం ‘కరీంనగర్ జిల్లానుండి తరలిపోయిన ఐదువందలకు పైగా గుట్టలు’ అనే శీర్షికతో ఒక రీసెర్చ్ స్కాలర్ ప్రముఖ తెలుగు దినపత్రికలో రాసిన వేదన నిండిన వ్యాసం జ్ఞాపకమొచ్చింది సదాశివంకు. చాలా సమగ్రమైన సమాచారంతో వచ్చిందా వ్యాసం. కరీంనగర్ జిల్లాలో ఎప్పటినుండి ఈ రాతిగుట్టల ధ్వంసం ప్రారంభమైంది.. ఈ వ్యాపారంలో స్థానిక వ్యాపారుల పాత్ర ఎంత. వాళ్ళతో కుమ్మక్కై తెరవెనుక ఉండి హైదరాబాద్, ఢిల్లీ లెవెల్లో చక్రం తిప్పుతూ రాజకీయంగా అన్నీ చూసుకుంటున్నందుకు ఏ ఏ నాయకునికి ఆ వ్యాపారంలో షేర్ ఎంత.. వాళ్ళ పేర్లు. పార్టీలతో నిమిత్తం లేకుండా ఈ ఘోరమైన ప్రకృతి దోపిడీలో అందరూ వాటాదారులు కావడం మాత్రం అందర్నీ చకితుల్ని చేసే విషయం. జియాలజీ, మైనింగ్, ఇండస్ట్రీస్.. అన్ని డిపార్ట్ మెంట్లనుండి సకల అనుమతులను రాజకీయులు తెస్తారు. బ్యూరోక్రాట్స్.. ప్రభుత్వ అధికారులు.. టాప్ టు బాటమ్..అందరికీ ఒక పద్దతి ప్రకారం పర్సంటేజ్. ఇక చైనాలో వ్యాపారం..రేట్లు..ఎగుమతి..పేమెంట్ మోడ్..షిప్పింగ్..వీటికి ప్రత్యేకంగా ఆ రంగంలో అనుభవమున్న తమిళ నిపుణులు. రాళ్ళను బర్మాలు పట్టి, లోపల జిలిటిన్ స్టిక్స్ పెట్టి ఎక్స్ ప్లోజివ్స్ తో పేల్చి వాటిని ఓ పద్దతిప్రకారం డ్రెస్సింగ్ చేసే స్టాఫంతా తమిళులే. స్థానిక బీద కూలీలు ఒట్టి కాపలాదారులు, డ్రైవర్లు,క్రేన్ ఆపరేటర్లు, మన మనుషులను మనవాళ్ళే తన్నవలసిన గూండాలు. ప్రతి క్వారీ ఒక కంపనీ ఇలాకా. చుట్టూ బలమైన సరిహద్దు రక్షణ. అక్కడక్కడ సెక్యూరిటీ సిబ్బంది. వేయి కళ్ళతో నిఘా…
ఈ ప్రకృతి విధ్వంసాన్ని ఆపాలని ప్రతిఘటించే ప్రజాసంఘాల నాయకులనూ, కార్యకర్తలనూ ఎప్పటికప్పుడు అరెస్ట్ చేసి కేసులుపెట్టి, భయపెట్టి, వీలుంటే లంచాలిచ్చి, ఎదురుతిరిగితే భౌతిక బినామీ దాడులను జరిపి, ‘ఎవ్రిథింగ్ ఈజ్ వెల్ ‘ అనే శాంతియుత వాతావరణాన్ని కాపాడేందుకు పోలీసులు.. అంతా ఒక దృశ్యాదృశ్య విషవలయం. అంతా అభేధ్యం.
‘లోపలికి ఇతరులకు ప్రవేశం అస్సలే లేదు. లేదుగాక లేదు ‘అనేది ప్రిన్స్ పుల్.
ఆ పరిశోదక విద్యార్థి తన వ్యాసంలో కొన్ని విలువైన ప్రశ్నలను సంధించాడు.
అవి..ఒకటి..ఈ ప్రకృతి విధ్వంసం భావితరాలకు అత్యంత హానికరమని ప్రభుత్వాలకూ, ప్రభుత్వాధికారులకూ తెలియదా.? తెలిసే వీటికి పర్మిషన్లిచ్చి వెనుక ఉండి ప్రభుత్వమే ఈ ధ్వంసాన్ని జరిపిస్తోంది కొద్దిమంది ప్రయోజనాల కోసం. రెండవది.. భారతదేశ ఖనిజాన్నీ, గ్రానైట్నూ, ఇతర అటవీ ఉత్పత్తులను విశృంఖలంగా కొంటున్న చైనా వాటిని వాళ్ళ మనుషులకు ఉపాధి కలిగిస్తూ ప్రాసెస్ చేసి అంతిమంగా ఫైనల్ ప్రాడక్ట్ లను తిరిగి మన దేశానికే అమ్ముతూ మనను అపహాస్యం చేస్తున్నా మన పాలకులకు సిగ్గుగానీ, మన అధికారులకు రవ్వంతైనా రోశంగానీ లేవు. కిక్కుమనకుండా ఆ ఉత్పత్తులనే మహాప్రసాదమని స్వీకరించి దేశీ మార్కెట్లో పోటీపడి అమ్ముకుని మన ఘనత వహించిన వ్యాపారస్తులు సంతోషపడ్తున్నారు. రేపటి తరానికి భూమి, బొగ్గు, ఇసుక, రాళ్ళు, అడవులు లేని దేశాన్ని ఇస్తే వాళ్ళు మనం వారసత్వంగా మిగిల్చిన ఈ దరిద్రానికి తిట్టి శపించి మన నోళ్ళలో ఉమ్మేయరా,?. మూడు..పోనీ ఈ ముడిపదార్థాలతో మన నిరుద్యోగ యువతనైనా ఉపయోగించుకుని చైనా వాడు చేసే ఘనకార్యాన్నే ఇక్కడా చేసి కనీసం వీళ్ళకు ఉపాధైనా కలిగించొచ్చుగదా. ప్రభుత్వాలిక్కడివి గుడ్డివి.
ఒక్క కుదుపేదో కుదిపినట్టై ఏకకాలంలో అటు దిక్కున ఉన్న బండల గూడ్స్ బండీ, ఇటు సదాశివం కూర్చున్న ప్యాసింజర్ బండీ రెండూ కదిలాయి.
మెల్లగా నడక.. పట్టాలపై ఇనుప లోహధ్వని. ఆకృతిని పొందుతున్న లయ. టకటకా.
సరిగ్గా అప్పుడే ఒక కుక్క చటుక్కున సదాశివం కూర్చున్న డబ్బా లోపలికెక్కింది. ఎక్కి హుందాగా తోకాడిస్తూ అటుప్రక్క కిటికీ దగ్గర చిద్విలాసంగా కూర్చుని పొగాకు చుట్ట తాగుతూన్న ఓ సాధువు ప్రక్కకు వెళ్ళి కూర్చుంది నేలపై. సదాశివం అటు తొంగి చూస్తే..సాధువు తన ఏక్ తారను సవరించుకుంటున్నాడు.
పాడుతాడా.
రైలు వేగాన్నందుకుంటోంది.
చల్లగా గాలి..ఒంటిని తల్లివలె స్పర్శిస్తూ.
ఈ దేశ దుర్మార్గులు డబ్బుకోసం రేపు గాలినికూడా అమ్ముకుంటారా.?
చిన్న ఊరు. దూరంగా కొండలు. నయమే ఇంకా ఈ కొండకూడా బండలుగా మారి రైలుబండెక్కి పోలేదు.. అనుకున్నాడు సదాశివం.
సాధువు ఏక్ తార ధ్వని సన్నగా పురివిప్పుకుంది.. గాలిలో తెరలు తెరలుగా.శ్రావ్యంగా ఉంది. గొంతు సవరించుకుని ఆయన పాటనందుకున్నాడు.
‘   ఈ నల్లని రాళ్ళలో
ఏ కన్నులు దాగెనో
ఈ బండల మాటునా
ఏ గుండెలు మ్రోగెనో ‘.. పల్లవి.
ఎంత మధురంగా ఉందో అతని స్వరం. అమృతం జాలువారుతున్నట్టు. కళ ఎవడిస్వంతం. నైపుణ్యం ఎవరి సొత్తు.
పాట జలజల ప్రవహిస్తూనే ఉంది.
యాదృచ్చికమే..ఆ అద్భుతమైన పాటను రాసింది సి.నారాయణరెడ్డి. కరీంనగర్.. హనుమాజీపేట వాస్తవ్యుడు. రాళ్ళగురించిన ఆ పాట ఎంతో హృద్యంగా అపురూపమైన భావంతో సాగి సాగి శ్రోతను పారవశ్యంలో ఓలలాడిస్తుంది. ‘అమరశిల్పి జక్కన్న’ చిత్రంలోనిదా పాట. విక్రం ప్రొడక్షన్స్.
‘పైన కఠిన మనిపించును
లోన వెన్న కనిపించును
జీవమున్న మనిషికన్న
శిలలే నయమనిపించును ‘
రాళ్ళలో రత్నాలనూ, వెన్ననూ, రసాకృతులనూ చూడగలిగిన నారాయణరెడ్డి తరం క్రమంగా నశించిపోతూ,
‘అమ్ముకో..డబ్బుకోసం దేన్నైనా అమ్ముకో. మట్టినీ, రాయినీ, అమ్మనూ, ఈ దేశాన్నీ..దేన్నయినా అమ్మేసుకో అన్న సంస్కృతిలో ఈ తరం సమాధై పోతూంటే’.. ఇక ఈ మనుషులు.. ఈ వ్యాపారాత్మక తుచ్ఛ మానవ సంబంధాలు..ధన వ్యామోహమోహనాలు..ఛీఛీ.
పతనం..పతనం.
కళ్ళు మూసుకున్నడు సదాశివం.
రైలు ధ్వని..లయ.
‘కళ్ళు మూస్తే నాలోనే ఒక ప్రపంచం.
కళ్ళు తెరిస్తే ప్రపంచంలో ఒక నేను ‘
తనలోనే ధ్వనిస్తూ, జ్వలిస్తూ, లయిస్తూ పొరలు పొరలుగా పొర్లుతూ ప్రవహిస్తూ.. మనిషిలో ఒక నది.. అభౌతిక నైరూప్య నదిలో మనిషి.. నది ఒక్కోసారి ముందుకు దూకుతూ వడివడిగా సాగిసాగి ఒక్కోసారి ఆగి ఆగి చిత్రంగా అప్పుడప్పుడు వెనక్కికూడా వ్యతికరించి.. దిశా వ్యతిరిక్తత. అప్పుడప్పుడు అటు.. ఒక్కోసారి ఇటు. డోలనం. రెండు అంత్య బిందువుల మధ్య.. ప్రస్తారావధుల మధ్య నిరంతర అవిశ్రాంత డోలనం. ఊగిసలాట.
మనిషి జీవితం నిజానికి ఒక చంచల డోలనమేకదా.
ఎందుకో సదాశివానికి నరేంద్ర లూథర్ జ్ఞప్తికొచ్చాడు.
నరేంద్ర లూథర్ అంటే ప్రపంచంలోని అపురూపమైన  ప్రత్యేకించి ఆంధ్ర ప్రదేశ్ లోని విలక్షణ ప్రకృతి ప్రసాదించిన సహజ శిలాకృతులను పరిరక్షించే మహదాశయంతో 1992 లో హైదరాబాద్ లో స్థాపించిన ‘సొసైటీ టు సేవ్ రాక్స్ ‘సంస్థ వ్యవస్థాపక అధ్యక్షుడు. అంటే ఇరవై రెండేడ్ల నుండి ఈ దేశ శిలాసంపదను కాపాడేందుకు నిరంతరం కృషి చేస్తున్న బృందానికి నాయకత్వం వహిస్తూ.. ఒక పోరాటం. అలుపెరుగని పోరాటం.
దేనికోసం పోరాటం.. అంటే రాళ్ళకోసం. తాము జన్మించేందుకు రెండున్నర మిలియన్ల కాలం ప్రకృతి గర్భంలో ఉండీ ఉండీ రూపుదిద్దుకుని.. ప్రపంచ పలు ప్రదేశాల్లో తామంతట తామే సహజ చిత్తరువులుగా ప్రత్యక్షమై.,
‘రాక్ స్కేప్ ఆఫ్ ఆంధ్రప్రదేశ్’ అని రాశాడో పుస్తకం నరేంద్ర లూథర్.
అద్భుతమైన గ్రంథమది. మన చుట్టూ ఇంత సుందరమైన శిలాకృతులున్నాయా అని అప్రతిభులను చేసే విశేషాలెన్నో ఆ పుస్తకంనిండా.
నరేంద్ర లూథర్ తోబాటు ఇంకా అపరాజిత సిన్ హా, మిస్ ఫ్రాక్ ఖాదర్ వంటి అనేక మంది మేధావులతో ఒక ప్రజాస్వామిక వేదికనేర్పాటు చేసి ‘శిలా రక్షణ ‘కార్యక్రమాన్ని ప్రకటించి ధర్నాలు, ప్రతిఘటనలు, ఉద్యమాలు.,
వాటిలో.. హైదరాబాద్ లోని దుర్గం చెరువు చుట్టూ ఉన్నరమణీయమైన ‘ టార్టాయిస్(తాబేలు)కొండలు ‘, హైటెక్ సిటీలోని ‘బేర్స్(ఎలుగుబంటు)నోస్ ‘, హైదరాబాద్ విశ్వవిద్యాలయం వద్ద ఉన్న ‘ముష్రూం(పుట్టగొడుగు)రాక్..ఇలా ఎన్నో.
స్వయంగా జూబ్లీ హిల్స్ లోని ఆయన స్వంత ఇంట్లో సహజంగా ఉన్న రాతి ఆకృతులను అలాగే ఉంచి వాటిని ఒక అలంకారంగా ఎలా వాడుకోవచ్చో చేసి చూపారాయన. లూథర్ 1955 బ్యాచ్ ఐ ఎ ఎస్ ఆఫీసర్. 1991 లో ఆంధ్రప్రదేశ్ ప్రభుత్వ ముఖ్య కార్యదర్శిగా పదవీ విరమణ చేసి ఇక శేష జీవితాన్నంతా సాహిత్యం.. హైదరాబాద్ నగర, నిజాం సంస్కృతికి సంబంధించిన అనేక సాధికారిక గ్రంథాలు, మేధోపరమైన ‘శిలా పరిరక్షణ ‘ఉద్యమ నిర్వహణ..ఇలా.
మనిషి జీవించడం ఒక కళ. ప్రకృతినుండి ఉద్భవించిన మనిషి ప్రకృతి సమతుల్యానికి ఎటువటి హానీ తలపెట్టకుండా తానూ ప్రకృతిలో ఒక భాగమై బతుకుతూ సహజ వనరుల అందాలను ఆస్వాదిస్తూ తరించిపోవడంలోని మహానందం గురించి అనేక సభల్లో,పుస్తకాల్లో, వ్యక్తిగత చర్చల్లో ప్రస్తావిస్తూ.. ఒక కొత్త ఆలోచనాత్మక స్పృహను కలిగిస్తూ,
అసలు ఈ తరం పర్యావరణానికి సంబంధించిన స్పృహను పూర్తిగా కోల్పోయి ఎందుకిలా ధ్వంసించే సంస్కృతిని అలవాటు చేసుకుంది.
పాట ఆగిపోయింది. కాని అనునాదంగా అంతర్వాహినిగా అప్పటినుండీ ప్రవహిస్తూ వచ్చిన సాధువు చేతిలోని ఏక్ తార శృతి ధ్వని అలా ఓ నిరంతర ప్రకంపనగా సాగుతూనే ఉంది. ఆత్మ పురివిప్పుకుంటున్న వివర్తనం.
సదాశివం తను కూర్చున్న చెక్క కుర్చీపైనుండి లేచి ఆ సాధువు ఉన్న వరుసలోని కిటికీ కుర్చీలోకి మారి.. సాధువు దిక్కు ఆసక్తిగా చూశాడు. యాభై ఏళ్ళుంటాయేమో. నలుపు తెలుపు వెంట్రుకలు కలగలిసిన గడ్డం.పొడవైన కేశాలు. నుదిటిపై పొడవుగా కుంకుమ బొట్టు. ఒంటిపై ఎర్రని అంచున్న తెలుపు కండువా. చూడగానే ఎవరికైనా ఏదో తెలియని గౌరవభావం కలిగించే వర్చస్సు ముఖంలో.
అతని ప్రక్కనే కుక్క.. వినయంగా కింది రెండుకాళ్ళపై కూర్చుని.. మౌనంగా.
కుక్క అతని తాలూకు సహవాసా.?ఏమో.
అతను ఏదో ఒక గాఢమైన యోగనిద్రలో ఉన్నట్టు.. భౌతికాతీత స్థితిలో.
అసలు అత్యంత శాస్త్రీయమైన, తాత్వికమైన, ఆధ్యాత్మికమైన జీవన విధానాన్ని రూపొందించి విలువలూ, ధర్మాచరణా మూలాధారాలుగా మానవ జాతికి ప్రసాదించిన భారతీయ ఐతిహాసిక వారసత్వం యుగయుగాలుగా ఈనాటివరకూ కొనసాగీ కొనసాగీ.. ఇప్పుడు, ఈ మధ్య కాలంలో ఇంత త్వరితగతిని ఎందుకు పతనమై ధ్వంసమై పోతున్నట్టు. ఎందుకు మూల విలువలన్నింటినీ విస్మరిస్తూ నిస్సిగ్గుగా వ్యవహరిస్తూ ఈ తరం వ్యష్టి ఆలోచనలతో కేవలం డబ్బు సంపాదనకోసమే వెంపర్లాడుతున్నట్టు.’డూ ఎనీ థింగ్..బట్ మేక్ మనీ..ఓవర్ నైట్ మనీ..దట్సాల్.’అనే ఈ ధోరణి ఏమిటి?
మళ్ళీ నరేంద్ర లూథర్ జ్ఞాపకమొచ్చాడు సదాశివంకు.
వ్యవస్థ ఏదైనా రెండు స్థితులుంటాయి. ఒకటి ‘విత్ ‘..రెండవది ‘వితిన్ ‘.
వ్యవస్థతో తను.వ్యవస్థలో తను.
ప్రకృతిలోనుండి ఉద్భవించే మనిషి ప్రకృతితో కలిసి, మమేకమై.. ప్రకృతితోపాటు కొనసాగి జీవించీ జీవించీ ‘మృత్యువు ‘ అనే ఒక హేతువువల్ల విముక్తుడై ప్రధాన స్రవంతినుండి తెగిపోతాడు. అది కేవలం ఒక వైయక్తిక ఆగమన నిష్క్రమణే. కాని సృష్టి ఒక నిరంతర జీవ ధారై, ప్రవాహమై కొనసాగుతూనే ఉంటుంది. సృష్టి మూల భావన సామూహికత. సహజీవనం. సమిష్టి తత్వం. ఐక్యత. విలీనత. అంతిమంగా ఉన్మీలన.ఈ అధార ధర్మాన్ని ఆచరింప జేయడానికి ప్రకృతి ఎప్పటికప్పుడు తనను తాను పునర్నిర్మించుకుంటూ, పునర్నిర్వచించుకుంటూ అప్రతిహతమై దానంతట అదే స్వయం సిద్ధయై ప్రవర్థిల్లుతూంటుంది. ఏ రకంగానైనా ప్రకృతి సహజవర్తనకు భంగం వాటిల్లినట్లయితే ప్రకృతి మహోగ్రరూపంతో విజృంభించి కారకులపై భయంకరమైన దాడి చేస్తుంది.2012 లో జపాన్ లో ప్రళయించిన ‘సునామీ ‘ గానీ, 2013 లో ఉత్తరాఖండ్ లో భాగీరథీ, కాదంబరీ నదులపై కేదార్ నాథ్ వద్ద సంభవించిన జలబీభత్సంగానీ,  మానవాధములు ప్రశాంత ప్రకృతి సమతుల్యతను భగ్నం చేయడంవల్లనే సంభవించాయి. భాగీరథీ, కాదంబరీ వాటి ఉప నదులపై దుర్మార్గులైన మానవులు వాటి సహజ జలప్రవాహాన్ని అడ్డుకుంటూ దాదాపు రెండు వందలకు పైగా హైడల్ పవర్ ప్రాజెక్ట్ లు నిర్మించారు. ఎక్కడి నీరు అక్కడ స్తంభించి చల లక్షణం అచల బీభత్సంగా మారి.. చివరికి ప్రకృతి మహోగ్ర ప్రకోపం. అంతా సర్వ నాశనం. ఫలితంగా కేదార్ నాథ్ పరిసర ప్రాంతాలన్నీ మృత్య వాటికలై, జలశ్మశానాలై.. వేలమంది దుర్మరణం. లక్షల కోట్ల ఆస్తి నష్టం. అంతిమంగా అపార దుఃఖం.
ఇప్పుడీ భారతదేశంలో జరుగుతున్న ఖనిజాల, పర్వతాలతోసహా శిలల, నదుల గర్భాలను తోడుతూ పెకిలిస్తున్న ఇసుక, సమూలంగా ధ్వంసమైపోతున్న లక్షల ఎకరాల విస్తీర్ణంలోని అడవులు..ఈ బీభత్సమంతా మున్ముందు రాబోయే భయంకర ప్రకృతి విలయానికి ఈ దుర్మార్గ మానవులు వేస్తున్న స్వాగత మార్గాలా.
ఆత్మహత్యా సదృశ..ఆత్మ హనన కార్యం నిరంతరమై కొనసాగుతోంది ఈ మానవ రూపంలో ఉన్న ఆధునిక దోపిడీదారులతో..వర్తమాన  దుర్భల భారతదేశంలో.
ఒకప్పుడు హైదరాబాద్ లోని బంజారా హిల్స్, జూబ్లీ హిల్స్ కూడా అంతే. రాళ్ళతో, చెట్లతో, తుప్పలతో.. చెరువులతో, వనాలతో, తోపులతో, కుంటలతో సమృద్ధిగా సౌష్టవంగా ఉండేది. ఆ మహానగరంలోని ఈ ప్రాంతానికి ఒక చరిత్ర ఉంది. 1930లో ‘ఫాథర్ ఆఫ్ జూబ్లీ హిల్స్ ‘అని వ్యవహరించబడే నవాబ్ మెహదీ నవాజ్ జంగ్ ఈ రెండు ప్రాంతాలను  అంటే బంజారా హిల్స్ మరియు జూబ్లీ హిల్స్ ఏరియాలను సంపాదించాడు నిజాం పాలకుల నుండి. అప్పుడు ఆ ప్రాంతాలను నివాసయోగ్యంగా మార్చడానికి నవాజ్ జంగ్ స్నేహితులెవరైనా హిల్స్ లో ఇల్లు కట్టుకుని ఉంటానంటే ఐదారు ఎకరాల స్థలాన్ని ఉచితంగా ఇచ్చి ఉచితంగానే కరెంట్ మరియు మంచినీళ్ళుకూడా ఏర్పాటు చేసేవాడు. మనుషుల ఔదార్యం అంత ఉన్నతంగా ఉండేది అప్పుడు. ఆ కాలంలో ఈ రెండు హిల్స్ ప్రాంతం ఎంత సుందరంగా ఉండేదంటే.,
1933 లో,
విశ్వకవి రవీంద్రనాథ్ ఠాకూర్ మెహదీ నవాజ్ జంగ్ కు అతిథిగా హైదరాబాద్ వచ్చి జూబ్లీ హిల్స్ లోని ఆయన భవనంలో ఉన్నాడు కొన్ని రోజులు. అప్పుడే ఠాకూర్ అతని ప్రసిద్ద కవిత ‘కొహసర్ ‘ను రాశాడు బంజారా హిల్స్ సౌందర్యంపై. పైగా అన్నాడు జుంగ్ గారితో..”నాకు గనుక కలకత్తాలో విశ్వభారతి బాధ్యతలు లేకుంటే శాశ్వతంగా ఇక్కడే ఈ బంజారా హిల్స్ లో నివాసముండేవాడిని మీ దగ్గర కొంత భూమిని తీసుకుని ‘అని.
ఇప్పుడా ప్రాంతమంతా ఓ పేద్ద కాక్రీట్ జంగలై.. ఎక్కడ చూచినా భూ ఆక్రమణలు, రియల్టర్ గొడవలు, మాఫియాలు.. హత్యలూ, బ్లాక్ మెయిళ్ళతో అట్టుడికిపోతోంది. ఎక్కడ చూచినా తవ్వకాలు, రాతి గుండ్ల పేల్చివేతలు, చెరువుల పూడ్చివేతలు,  ప్రహరీగోడలను కనుచూపుమేరదాకా కట్టీ కట్టీ కబ్జాలు. గుట్టలు, చెరువులు మాయమైపోయి ఎటుచూచినా రాక్ స్కేప్స్ మాయమైపోయి అంతా కాంక్రీట్ స్కేప్ లే.
ఈ వేగవంతమైన ఆత్మ వినాశనకరమైన నాగరికత అవసరమా మనిషికి.
వెనుకట ఇల్లు కట్టుకుంటున్నపుడు ఏదైనా పాత వృక్షం అడ్డొస్తే దాన్ని నరికేయకుండా ఇంటి డిజైన్ నే మార్చుకుని చెట్టును కాపాడే వాళ్ళు. ఎందుకంటే శతాబ్దాల పర్యంతం పెరిగిన చెట్టును మళ్ళీ పెంచడం సాధ్యం కాదుగదా. వృక్షాల జీవితం మనిషి జీవితంకంటే దీర్ఘమైంది. ప్రయోజనకరమైందికూడా.
ఈ చూపుతోనే నరేంద్ర లూథర్ కూడా 1955 ఐ ఎ ఎస్ ఆఫీసర్ గా ఆంధ్రప్రదేశ్ సివిల్ సర్వీస్ లో చేరినా..జూబ్లీ హిల్స్ లో 1975వ సంవత్సరం ప్లాట్ ను సేకరించి 1977లో తన జాగాలోని ఏ రాయినీ డిస్టర్బ్ చేయకుండా తన రూముల్లోకి కూడా విస్తరించిన రాయి ఒక అలంకారంగా భాసించేట్టు డిజైన్ చేసుకుని కట్టుకున్నాడు.
జీవితంపట్ల, పర్యావరణ పట్ల అప్పటి మనుషులకున్న బాధ్యత,అవగాహన ఈ తరానికెందుకు లేదు .
ఆలోచనలో సమాధియైపోయినపుడు మనిషి భౌతికంగా కళ్ళు తెరిచి చూస్తున్నా ఎదుట జరుగుతున్నవేవీ కనబడవు. శబ్దాలూ వినబడవు.. ఏదో అంతరాయం ఏర్పడితే తప్ప. అప్పటినుండి సాధువు నుండి వినబడ్డ ఏక్ తార ధ్వని ఆగిపోయింది. అతను ఇంకో పాట పల్లవినెత్తుకుని గంభీరంగా ఆలపిస్తున్నాడు.
‘పయనించే ఓ చిలుకా
ఎగిరిపో పాడైపోయెను గూడూ..’
ఎవరికోసం పాడుతున్నాడితడు. వింటానికి చుట్టూ ఎవరూ లేరు. ఒక గాఢ ఏకాంతంలో తనలో తాను లీనమైపోతూ కరిగిపోతూ ద్రవిస్తూన్న అలౌకిక పార్వశ్యమేదో ప్రతిఫలిస్తోందతని ముఖంలో. అతను తనకోసమే, తన ఆత్మ తృప్తికోసమే పాడుతున్నట్టు స్పష్టంగా తెలుస్తోంది.
పాట ఒకానొక స్థితిలో మనిషికి ఒక తోడవుతుందా?. వ్యాపకమౌతుందా?. ఆత్మక్షాళనకు సాధనమౌతుందా?..అంతిమంగా ప్రాణమౌతుందా.?
పాడుతున్నాడు.. అద్భుతమైన సముద్రాల రాఘవాచార్య సాహిత్యం.. లోతైన తాత్విక గాఢతతో నిండి,
‘గోడుమనీ విలపించేరే నీ గుణమూ తెలిసిన వారూ
తోడుగ నీతో ఆడీపాడీ కూరుములాడినవారూ
ఏరులయే కన్నీరులతో మనసార దీవించేరే
ఎన్నడో తిరిగి ఇటు నీ రాకా..ఎవడే తెలిసినవాడూ..’
సదాశివం చలించిపోయాడొక్కసారిగా.
పాటకెంత శక్తి ఉంది. .ఇసుకలోకి నీరువలె చప్పున ఆత్మలోకి ఇంకి..మాయమై.,
ఎందుకో సదాశివం కళ్ళలో నీళ్ళు తిరిగాయి. కారణం తెలియదు.
ఎవరైనా ఒకసారి ఒక మనిషినుండి విడిపోయిన తర్వాత మళ్ళీ ఎప్పుడు, ఎక్కడ ఎలా కలుస్తారు.. ఆ కలయిక గురించి ఎవరికి మాత్రం ఎలా తెలుస్తుంది. కోల్పోయిన మనిషికోసం అలా నిరంతరమై కళ్ళలో శూన్యంతో నిరీక్షించడం తప్పితే ఎవరైనా చేయగలిగిందేముంది.
కవి..ఏరులయే కన్నీరులతో..అన్న ప్రయోగంతో..దుఃఖ తీవ్రతను ఎంత హృద్యంగా చెప్పాడోకదా.
రైలు వెళ్తూనేఉంది..నెమ్మదిగా.ప్యాసింజర్ రైల్లో ప్రయాణించాలని సదాశివం ప్రత్యేకంగా కోరుకుని రావడం వెనుక ఉన్న ఉద్దేశ్యం..అట్టడుగు జనంతో కలిసి వాళ్ళ జీవన వాతావరణాన్ని అనుభవించడమే.కుక్క ఎందుకో చటుక్కున లేచి నిలబడి కదిలి అటు డోర్ వైపు ఉరికింది. బయటికి తొంగిచూచి..మళ్ళీ తిరిగిచ్చి..సాధువు దగ్గరకు వెళ్ళి ఏదో సంభాషిస్తున్నట్టుగా..మూతితో అతన్ని తాకి రుద్ది కాళ్ళతో గీకుతూ,
ఏదో కమ్యూనికేట్ చేస్తోందది.
అతను పాడడమైపోయింది. కళ్ళు తెరిచి ప్రక్కనున్న ఒక బట్ట సంచీని తీసుకుని లేచి నిలబడ్డాడు. మెల్లగా నడుస్తూ సదాశివం దిక్కు ప్రసన్నంగా చూచి..డోర్ దగ్గరికి వెళ్ళి అటుఎటో దిగంతాల్లోకి చూస్తూ.,
కుక్కకూడా అతని ప్రక్కనే నిలబడి సిద్దంగా ఉంది.
దిగిపోతారా.
రైలు వేగం తగ్గుతోంది. దూరంగా ఇటుక బట్టీలు. పొగ. ఎర్రగా నేల. భూమిని తవ్వి మట్టిని తీసి ఇటుకలుగా మార్చి..అందువల్ల ఏర్పడ్డ గోతులు.
బట్టీలనంటించినట్టున్నారు. కిందినుండి సన్నని ఊక పొగ గుప్పుగుప్పుమని ఎగ్జాస్ట్ నుండి గాల్లోకి లేస్తోంది.
ఇటుక బట్టీలను చూస్తున్నప్పుడల్లా సదాశివంకు మనిషి హృదయమే జ్ఞాపకమొస్తుంది. పైన పూతపూసిన పచ్చిమట్టి ఎండిపోయినా పచ్చిపచ్చిగా అనిపిస్తూ..కాని లోపల మట్టినికూడా ఎర్రగా కాల్చగల అధిక ఉష్ణోగ్రత ఉన్నట్టు బయటికి అస్సలే అనిపించని గుప్తత. లోపలంతా నిప్పే. కాలుతూంటుంది. బయటికి కనబడదు. కాల్చుతూంటుంది. బయటికి కనబడదు.
పైకి అంతా సవ్యంగా అనిపించినా లోలోపల దహించుకుపోయేవేవీ ఎప్పుడూ బయటికి కనిపించవు.
గుప్తత.లేటెంట్.
రైలు ముందుకు సాగుతున్నకొద్దీ అన్నీ ఇటుక బట్టీలే రైలు పట్టాలకు ఇరువైపులా.అటు ప్రక్క దూరంగా చిన్న చెరువు.అంతటా పరుచుకుని తాటి చెట్లు..దట్టంగా.తాటి వనం.
వేగం ఇంకాఇంకా తగ్గీ తగ్గీ కీచుమన్న శబ్దంతో రైలు ఆగింది. సదాశివం లేచినిలబడి అటువేపున్న డోర్ దగ్గరకొచ్చి బయటకు తొంగి చూశాడు.ఎక్కడా స్టేషన్ ఉన్న జాడ లేదు.మనుషుల అలికిడికూడా లేదు.
రైలిక్కడ ఎందుకాగినట్టు. దూరంలో సిగ్నల్ కూడా లేదు.
అక్కడ రైలు ఆగుతుందని ముందే తెలిసిన వాళ్ళలా కుక్కా,సాధువూ రైలు దిగి అటువేపున్న పట్టాలను దాటి చూస్తూండగానే వంపులోనుండి ఇటుకబట్టీ దిక్కు మాయమైపోయారు.
టైం చూసుకున్నాడు సదాశివం.పదీ ఇరవై ఐదు.
రైల్లో దాదాపు ఎవరూ లేరు. అటుప్రక్క ఎవరో ఓ రోగపు ఆడమనిషి ల్యాట్రిన్స్ దగ్గర..ముడుచుక్కూర్చుని.
అకస్మాత్తుగా సెల్ ఫోన్ మోగింది.
అదొకటి జేబులో ఉన్నట్టు స్పృహే లేదతనికి. బయటికి తీసి ‘హలో ‘ అన్నాడు.
“ఇంకో పది నిముషాల్లో మీరు స్టేషన్ కు వస్తున్నారు. రాగానే వెళ్ళిపోదాం క్వారీ దగ్గరకు. మేమందరం రెడీగా ఉన్నాం.”అని అవతలినుండి.
“ఒకే”
“ఎంతమందున్నారు మనోళ్ళు మొత్తం ఖాదర్”
“ఒక యాభై మంది”
“సరే..దిగ్గానే వెళ్దాం”అన్నాడు సదాశివం.
లైన్ తెగిపోయింది.
తమ ‘సేవ్ రాక్స్ ‘ఉద్యమకారులు తలపెట్టిన కార్యక్రమం మదిలో మెదిలింది. ‘ప్రతి ప్రతిఘటనకూ వెంటనే ఫలితాలు రావు. కాని ఒక దుర్మార్గ కార్యాన్ని ఉద్యమకారులు నిరసిస్తూనే ఉండాలి నిరంతరం..’అని చెప్పాడు మార్క్స్.చినుకు చినుకే ఒకనాడు వరదౌతుంది.
రైలు కదిలింది కీచుమన్న శబ్దంతో.
చక్రాల చప్పుడు.టకటకా..టకటకా.
ప్రపంచ దేశాలేవైనా అన్ని దేవాలయాల్లో,భారీ కట్టడాల్లో,అంకోరా వంటి అతిపురాతన శిథిల గుళ్ళ నిర్మాణాల్లో..అంతటా ఉపయోగించబడింది శిల.రాయి.రాయే.ఇంకేదీ కాదు.ఎందుకు
రాయికి కాలాన్ని తట్టుకుని నిలబడగలిగే శక్తి ఎక్కువ.అది ఏర్పడ్డానికి రెండున్నర మిలియన్ల సంవత్సరాల కాలం పట్టిందంటే అది శిథిలమవడానిక్కూడా కొన్ని మిలియన్ల సంవత్సరాల కాలం పట్టాలి. దాంట్లో సెడిమెంటరీ, ఇగ్నీషియస్, మెటామార్ఫిక్ రకాలనుబట్టి శిలల ప్రవర్తనను వివిధ దేశాల పూర్వీకులు ‘శిలా శాస్త్రాలలో ‘తయారు చేశారు.ప్రధానంగా భారత దేశంలో లభిస్తున్న బహువిధాలైన శిలలు పాశ్చాత్య రకాలకంటే ఎంతో ప్రాశస్త్య మైనవి.అందుకే కాకతీయ, హంపీ, ఖజురహో,  ఎలిఫెంటా..శిల్పాలకు ఉపయోగించిన శిలలు శతాబ్దాలుగా ఎన్నో సంక్లిష్టాకృతులను ధరించి అలా మనలను రంజింపజేస్తూనే ఉన్నాయి.
వేయిస్తంభాల,రామప్ప దేవాలయాల్లో ఉపయోగించిన కురివింద శిలలు శిల్పి ఇచ్చే ఆకృతులను స్వీకరిస్తూనే ఉన్నతస్థాయి నునుపుదనంతో,మెరుపుతో శాశ్వతమై నిలిచిపోయాయి. ప్రకృతి విలయాలైన తుఫాన్లు, వరదలు, ఎండాకాలపు మహోగ్ర తాపాలు, శీతల విక్షేపాలు,ఆమ్ల వర్షాలను సైతం తట్టుకుని శతాబ్దాల పర్యంతం నిలిచిఉండే దివ్య పదార్థం ఒక్క శిలే.
ఈ తరానికి శిలల విలువ తెలియట్లేదు.
తెలియ చెప్పాలి.తెలియచెప్పినపుడు తెలుసుకోకుంటే శిలలే తెలియజేస్తాయి సరియైన సమయంలో ఒక పాఠవలె.
చిన్నప్పటి ఓ ఘటన స్ఫురణలోకొచ్చింది సదాశివానికి.
తన మేనత్త ఒకామె ఉండేది. పేరు ముత్తమ్మ. పిల్లలకు రాత్రి భోజనాలైన తర్వాత అందర్నీ ఒకచోట చుట్టూ కూర్చుండపెట్టుకుని బ్రహ్మాండంగా కథలు చెప్పేది. కథలు చెప్పడం..స్టోరీ టెల్లింగ్ ఒక పెద్ద కళ. ముత్తమ్మ ఆ విద్యలో ఆరితేరిన దిట్ట. ఒక రోజు తను అడిగాడు..”అత్తమ్మా..రాళ్ళు అంత గట్టిగా ఉంటాయిగదా.. వాటిని ఒట్టి చెక్కను చెక్కినట్టు ఎలా చెక్కుతారు.అంత నున్నగా ఎట్ల పాలిష్ చేస్తారు”అని.
అందుకు ఆమె ఒక అద్భుతమైన సమాధానం చెప్పింది.”ఒరే పిల్లలూ..మనందరం రాత్రి పడుకుంటాం కదా.అట్లనే అన్ని పక్షులూ, జంతువులూ, జీవులన్నీ గాఢంగా నిద్రపోయిన తర్వాత..రాత్రి ఒంటిగంట దాటిన సమయంలో ఒక దివ్యమైన ముహూర్తాన్ని దేవుడు సృష్టిస్తాడు. దాన్ని కల్కిగాంధారి వేళ అంటారు. అప్పుడు ఈ లోకమంతా గాఢ నిద్రలో మునిగి సోయి లేకుంటుంటది. అప్పుడు అన్ని రాళ్ళుకూడా నిద్రఫోయి పండుకుంటై. ఆ సమయంల గనుక వాటిని ముట్టుకుంటె మెత్తగుంటై .పిండిముద్దనుకో. ఎట్ల పిసుకుతె అదే ఆకారం. ఎట్ల వంచుతె అట్లనే వంగుతది. ఇగ ఏమన్న చేసుకో..ఆ షేపే వస్తది. అప్పుడు ఈ శిల్పులు దొంగతనంగ పోయి దబ్బ దబ్బ బాడ్శెలు,ఉలులు సుత్తెలు పట్కోని రాళ్ళను ఇంగో ఇప్పుడు మనం చూస్తానం చూడు అట్ల అందంగా చెక్కుతరు.ఒక్క గంటసేపే ఉంటది కల్కి గాంధారి వేళ.అప్పుడే పూర్తి చేస్కోవాలె అన్ని పనులు.ఇన్నరా..”అని.
ఆమె కథ చెప్పే పద్ధతేమిటోగాని ఆ కల్కిగాంధారి వేళ..శిలలు వెన్న ముద్దలవలె మెత్తగా మారుట..ఆ ఆలాపనతోనే ఆ రాత్రి అందరం నిద్ర ముంచుకొచ్చి పడుకున్నాం. తెల్లారి పొద్దున్నే లేచి చూస్తే ముత్తక్క లేదు. తెల్లారగట్ల బస్సులో వాళ్ళూరెళ్ళిపోయింది.
ఆ క్షణంనుండి..ఏ దేవాలయంకు వెళ్ళినా జ్ఞాపకమొచ్చేది ముత్తక్క చెప్పిన కల్కిగాంధారి వేళ.. శిలలు వెన్నముద్దలు కావడం.
జనం గబగబా దిగుతున్న చప్పుడైతే ఉలిక్కిపడి తేరుకుని సదాశివం దిగాడు అప్పటికే ఆగిన రైలునుండి.
కిందికి దిగ్గానే తన సహ ఉద్యమకారులు ఓ పదిమంది.అందరూ సామాజిక కార్యకర్తలే.ఆప్యాయంగా పలకరించి..తోడ్కొని..బయటికొచ్చి ఒక టీ తాగి మొత్తం ముప్పై ఐదు మందిదాకా ఓ ఐచర్ మినీ బస్సులో.
“ఎంత దూరం ఖాదర్ ఇక్కడినుండి”
“ఎంత పదినిముషాలు”
“కలెక్టర్ కు ఎమ్మర్వోకు మెమొరాండం ఇచ్చిండ్లుగదా”
“ఇస్తే ఏముంది సార్.అంతా పొలిటికల్లీ మోటివేటెడ్.ఎంపీలు,మంత్రులు,స్థానిక ఎమ్మెల్యేలు..అందరు కలిసి చేసుకునే ఉమ్మడి బ్యారం ఈ గ్రానైట్ ఫీల్డ్.ఈ దందాను ఆపడం మన వశంకాదుగని..చెయ్యాలె.లొల్లి చెయ్యాలె.లేకుంటే గుడినీ గుడిలింగాన్నీ మింగినట్టు కరీంనగర్ల ఒక్క గుట్టలేకుంట చేస్తర్.దొంగలు పడ్తున్నపుడు కుక్క మొరుగాలెగద.గంతే”ఖాదర్ జవాబు సూటిగా.
బస్సు బయలుదేరింది.లోపల సంఘ సభ్యుల్లో కొందరు ప్లకార్డులనూ,మరికొందరు ఫ్లెక్సీలనూ సరిచేస్తున్నారు.
ఒకసారి అందరి ముఖాల్లోకీ పరిశీలనగా చూశాడు సదాశివం.దాదాపు అందరూ తనవంటివారే.వాళ్ళ ముఖాల్లో సహజంగానే అవినీతిని సహించలేనితనపు ఏవగింపు, సాదాసీదా జీవన విధానానికి సంబంధించిన ఆహార్యం, నిజాయితీగా  జీవిస్తున్న ప్రతిమనిషిలోనూ కొట్టొచ్చినట్టు కనబడే కాంతిమయ వర్చస్సు కనిపిస్తున్నాయి ప్రస్ఫుటంగా. వీళ్ళలో ఏ ఒక్కరూ పెద్ద పెద్ద ఉద్యోగాల్లో ఉన్నవాళ్ళు లేరు.అందరూ గుమాస్తా,అకౌంటెంట్,స్టెనోగ్రాఫర్..లాంటి నౌకర్లు చేసుకుని బతుకును వెళ్ళదీస్తున్నవాళ్ళే. ఐతే వీళ్ళకే ఈ అవినీతిని ప్రతిఘటించాలనే సంకల్పం ఎందుకుంటుంది.అంటే.,
మళ్ళీ డగ్లాస్ హెర్బర్ట్ సన్ సిద్ధాంతం..థియరీ ఎక్స్ అండ్ వై..మాత్రమే సమాధానం చెబుతుంది. కొందరు జన్మతఃహ సౌమ్యులు, ఉత్తములు,నిజాయితీపరులు..చెప్పినపనిని వినమ్రంగా చేసే తత్వాన్ని కలిగి ఉంటారు.వీళ్ళ తరగతి ఎక్స్.మరికొందరు.. పుట్టుకతోనే పనిదొంగలు, నేర ప్రవృత్తి గలవాళ్ళూ,అవినీతిపరులు..కఠిన తత్వంగలవాళ్ళూ ఉంటారు..వీళ్ళ వర్గీకరణ వై.. అని.
ఐతే సృష్టిలో ఎక్స్ తరగతి వాళ్ళు కేవలం ఇరవై శాతం మనుషులు.. వై తరగతి వ్యక్తులు మాత్రం ఎనభై శాతం మంది ఉండడం జీవకోటి నిర్మాణ వైచిత్రే.
బస్సు బయల్దేరి వేములవాడ రోడ్ లో దాదాపు ఏడెనిమిది కిలోమీటర్లు ప్రయాణించింది.
ఎదురుగా పేద్ద బోర్డ్ ‘నాగేంద్రా గ్రానైట్స్ ‘.మొన్నమొన్ననే ఒక చైనా బృందం వచ్చి కోటిన్నర రూపాయల ఆర్డర్ ఇచ్చి వెళ్ళినట్టు సమాచారముంది తమ దగ్గర.వీళ్ళకు ప్రభుత్వ అనుమతి ఉన్నది కేవలం ఎరవై రెండు ఎకరాల విస్తీర్ణంలో మైనింగ్ జరుపుకునేందుకే.కాని ఈ కంపనీ ప్రస్తుతం బినామీగా చుట్టూ ఆక్రమిస్తూ మరో నలభైరెండు ఎకరాల్లో గ్రానైట్ ను వెలికితీసి ఎగుమతి చేస్తున్నారు చట్టవిరుద్దంగా.
కంపనీ ముందర బకాసురుని ముంగిట్లో బొక్కల గుట్ట ఉన్నట్టు గ్రానైట్ ను సైజ్ లుగా కోస్తున్నప్పటి స్క్రాప్ రాతిముక్కలు గుట్టలు గుట్టలుగా పడిఉన్నాయి.వాటిని మళ్ళీ క్రష్ చేసి రాతిపొడిగా మార్చి..ఇసుకకు ప్రత్యామ్నాయంగా వాడడం.
రాయిని ఇంత విశృంఖలంగా ధ్వంసం చేస్తున్న నీచాతినీచ మానవుడా ఎన్ని యుగాల నిరీక్షణ తర్వాత మళ్ళీ రాయిని సృష్టించగలమో తెలుసుకో.
గుట్టలను పెకిలించి భూతలం నుండి లోపలికి..ఇంకా ఇంకా లోపలికి వెళ్ళి చివరికి గుట్ట ఉన్నచోట ఒక లోయను మిగులుస్తున్న మానవ దుష్క్రియ ఎంత వినాశనకరమో ఈ దుర్మార్గులకు ఎవరు చెప్పాలె.
వ్చ్..ఎవరూ చెప్పరు.
ఎవరికీ అర్థం కాదు.
యథా..యథాహి ధర్మస్య..
కాలం..గతి..ప్రారబ్ధం..ప్రాప్తం.
కాల ధర్మం.
నిమిత్తత..అనిమిత్తత.
ఐచర్ బస్సు నాగేంద్రా గ్రానైట్స్ ముందాగింది.
బిలబిలమని..ముప్పైయైదుమంది.
ఉద్యమకారులు..తమకు ఏమీ అక్కరలేనివారు.తాము ఎవరికీ అక్కరలేనివారు.
“సేవ్ రాక్స్”
“జిందాబాద్”
“ప్రకృతి పరిరక్షణ”
“వర్ధిల్లాలి”
“గ్రానైట్ పరిశ్రమలనూ”
“నిషేదించాలి”
“దేశీయ పరిశ్రమలూ”
“వర్ధిల్లాలి”
నినాదాలు మిన్ను ముడుతున్నాయి.
ఉన్నది ముప్పయ్యైదు మందే..కాని గొడవా,హంగామా మరీ ఎక్కువైంది.
ఇండస్ట్రీ మెయిన్ గేట్ ముందర మెరుపు ధర్నా కావడం కొంత చికాకు కలిగిస్తోంది.లోపల జనరల్ మేనేజర్ “ఏయ్..ఎంపీ గారికి ఫోన్ చేసి ఎస్పీ గారితో చెప్పి వీళ్ళను లోపల బొక్కలోకి తోయించండ్రా”
లోపల టెలీఫోన్లు వాయువేగంతో పనిచేస్తున్నాయి.సమాచారం..ప్రతిఫలనలు..మిగతా గ్రానైట్ కంపనీల ప్రతిస్పందనలు..అంతా గొడవ గొడవగా ఉంది.ప్రెస్..ఎలక్ట్రానిక్ మీడియా.
పది నిముషాల్లో టివి..ప్రెస్ విలేఖరులు సదాశివంతో మాట్లాడుతున్నారు.
సదాశివం చెబుతున్నాడు..” ఒక స్త్రీ తొమ్మిది నెలలు మోసి శిశువును కన్నట్టు ప్రకృతి ఒక రాయి తయారు కావడానికి రెండున్నర మిలియన్ల సంవత్సరాలు కష్టపడి ఒక శిలకు జన్మనిస్తోంది. గ్రహించండి. శిలలే మన పురా స్మృతులు. మన ప్రాకృతిక సంపదలు.మీకు దండం పెడతాం దయచేసి మన తల్లివంటి ప్రకృతిని ధ్వంసం చేయకండి..”
సదాశివం చెప్పేది ఎంతో మానవీయంగా..ప్రశంసార్హంగా ఉంది.
పత్రికలు అతనితో ప్రత్యేక ఇంటర్వ్యూలు తీసుకుంటున్నాయి.
ఈ లోగా కీ కీ మని అరుస్తూ నాల్గు పోలీస్ వాహనాలొచ్చి గేట్ ముందాగాయి.
‘మీడియా దృష్టికి పోకుండా మేనేజ్ చేయండి ‘అని ఎంపీ గారి సూచన.
ఈ లోగా ఒక సీ ఐ వచ్చి..’మిమ్మల్ని అదుపులోకి తీసుకుంటున్నాం’ అని వార్నింగ్ ఇచ్చాడు.
సదాశివం కు ఇవన్నీ అలవాటే.
“వెల్కం” అన్నాడు.
పోలీసులు సదాశివంను అరెస్ట్ చేశారు.
చేతులకు బేడీలు.
చుట్టూ విలేఖర్ల కెమెరాలు చక్ చక్ మని ఫ్లాష్ లు.
వెనుక నుండి సదాశివం సహ ఉద్యమకారులు ముప్పై మంది ఏకీకృత నినాదాలు.పెద్దగా.ఆకాశం దద్దరిల్లేట్టుగా.
“సేవ్ రాక్స్”
“సేవ్ నేచర్”
“సేవ్ ఎర్త్”
“సేవ్ మథర్”
ఉద్వేగాలు మిన్ను ముడుతున్నాయి.
ఎంపీ వచ్చాడు.ఎమ్మెల్యే వచ్చాడు.
చర్చలంటున్నారు.
ఉహు..సదాశివం వినలేదు.
రాళ్ళ విధ్వంసాన్ని ఆపడమొక్కటే పరిష్కారమన్నాడు.
కొంత స్తబ్దత.కొంత ఊగిసలాట.కొంత అంతర్ఘర్షణ.
సదాశివం ను పోలీసులు తమ వ్యాన్ లోకి ఎక్కించుకుని ఇక బయల్దేరుతూందగా,
సదాశివం విలేఖరులతో అన్నాడు..”మీకు నేనిప్పుడు ఒక రాయి యొక్క శక్తిని చూపించబోతున్నాను”అని.
పాత్రికేయులకెవ్వరికీ అతనేమంటున్నాడో అర్థం కాలేదు.
సదాశివం ఇక పోలీస్ వ్యాన్లోకి ఎక్కుతూ,
తన చేతిలోని రాయిని ఫడేల్మని జనరల్ మేనేజర్ ఆఫీస్ వైపు విసిరాడు బలంగా.
మరుక్షణం జి ఎం ఆఫీస్ గాజు తలుపులు భళ్ళున బ్రద్దలై,
“దటీ జ్ ఎ స్టోన్”
చప్పట్లు..నినాదాలు.
సదాశివం ను ఎక్కించుకున్న పోలీస్ వ్యాన్ వెళ్తోంది.
ప్రతిఘటన ఎప్పుడూ మనిషిని ఆలోచింపజేస్తుంది.
ఆలోచన అగ్ని.
అగ్ని ఎప్పుడూ దహిస్తుంది.
ఉదయం ఐదు గంటల ఐదు నిముషాలు.
రమణ బాత్ రూం నుండి బయటికి వచ్చి ఎదురుగా జలతారు తెరలుగా వ్రేలాడుతున్న విశాలమైన కిటికీ పరదాలను రిమోట్ తో ప్రక్కకు జరిపి.,
నలభై ఫీట్ల వెడల్పుతో గాజు తెర.బయట లేత నీలి రంగుతో పసిపాప ప్రాకుతూ వస్తున్నట్టు సముద్రం.నిశ్శబ్దంగా..ఒక పెయింట్ లా.
అది..’ఫోర్ సీజన్స్ హోటెల్..సింగపూర్ ‘
ఆర్కిడ్ బులావర్డ్ లో ప్రసిద్ది చెందిన ఐదు నక్షత్రాల హోటెల్.
సింగపూర్ లో రేయింబవళ్ళు తేడాలేకుండా నిరంతరం జనంతో కిటకిటలాడే ‘సెంట్రల్ షాపింగ్ డిస్ట్రిక్ట్’ ప్రక్కనే ఉన్న అతి ఖరీదైన హోటలది.రోజుకు దాదాపు ఐదువందల అమెరికన్ డాలర్లు.
రమణ ఆరోజు రాత్రే ఎనిమిదీ పదినిముషాల సింగపూర్ ఏర్ లైన్స్ విమానంలో సుమతోపాటు సింగపూర్ ఇంటర్నేషనల్ ఏర్ పోర్ట్ లో దిగి నేరుగా ఈ హోటెల్ కు వచ్చాడు.
సుమ..సుమ..సుమ.
అరచేతిలో పాదరసంవలె తళతళలాడుతూ జరజర జారే సెక్సీ అప్సరస సుమ.
రమణ కిటికీవారగా ఉన్న తెల్లని వెండిమేఘపు ముద్దవలె ఉన్న సోఫాలో కూర్చుని..సున్నితంగా నిట్టూర్చి..ఎందుకో అలా అలవోకగా కళ్ళు మూసుకున్నాడు.
గత పదిహేనురోజులుగా అతనిలో ఒక అడవి అంటుకుని మండుతూనే ఉంది ఆరకుండా..నిశ్శబ్దంగా.
‘చాలా డ్యామేజ్ జరిగిపోయింది ‘ అనుకున్నాడతను అప్పటికి కోటీ ఇరవై లక్షలవసార్లు.
క్రైసిస్ మేనేజ్మెంట్ సిద్ధాంతం కింద వెనువెంటనే తగు చర్యలు చేపట్టకుంటే పరిస్థితి చేయి దాటిపోయి అంతా చిన్నాభిన్నమౌతుంది.
కొన్ని జ్ఞాపకాలు ప్రతిరోజూ ప్రత్యక్షమయ్యే సూర్యునిలా నిత్యం కాకి పుండును పొడుస్తున్నట్టు రోజూ గాయపరుస్తూనే ఉంటాయి.
సుమ తనను బహిరంగంగా అందరిముందు ఆఫీస్ లో చెప్పుతో కొట్టడం ఒక మరుపురాని పాడు జ్ఞాపకం. నిద్రలోకూడా ఒళ్ళు జలదరింపజేసే దుశ్చర్య. అత్యంత అవమానకరమైన అనుభవం. ప్రజల దృష్టిలో తన బ్యూరోక్రాటిక్ సొసైటీలో, సమాజంలో..అంతటా పరువు సముద్రంలో కలిసి కొట్టుకుపోయింది.
ఆ రోజు అన్ని టివి చానెళ్ళలో బ్రేకింగ్ న్యూస్ ప్రసారాలు. వెన్వెంటనే చీఫ్ సెక్రెటరీ నుండి పిలుపు., హాజరుకావడం. మందలింపులూ. తలవంచుకుని నిలబడడాలు.
తప్పు జరిగింది కాబట్టి తప్పని అంగీకార మౌనం.
ప్రాధేయపడడాలు బయటపడే మార్గంకోసం.
తన స్థాయి ఐ ఎ ఎస్ ఆఫీసర్ ఉద్యోగంలో లేకపోవడమంటే నీళ్ళలోనుండి చేప ఒడ్డున పడి గిలగిలా తన్నుకుంటున్నట్టే.
అంతా తారుమారైన పరిస్థితుల్లో..’అనువుగాని చోట అధికుల మనరాదు ‘సూత్రం.
అందుకని అతి సాత్వికత..అతి నమ్రత..అతి విధేయత.
ఏ ఉద్యోగికైనా తన కార్యక్షేత్రంలో కొద్దిమంది మిత్రులతోపాటు చాలామంది శతృవులుంటారు. శతృవు ఎప్పుడూ అజ్ఞాతంగా ఉంటూ వీలు చిక్కినపుడు చాపకింది నిప్పులా నిశ్శబ్దంగా అపార నష్టం కలిగిస్తాడు.తన విషయంగాకూడా అదే జరిగింది.శతృత్వానికి కారణం ప్రత్యేకంగా ఏదో కారణం అవసరం లేదు.ఒక్క అసూయ చాలు.
సునిల్ గోస్వామి తన బ్యాచ్ మేట్. ప్రొఫెషనల్ రైవల్రీ. వృత్తిపరంగా తను పై అధికారులతో,మంత్రులతో సన్నిహితంగా ఉండదం ఇష్టంలేని గోస్వామి.. సుమతో ఒక నాటకమాడించి., దెబ్బదీయాలి..ప్రత్యర్థులను దెబ్బదీయాలి..తనకు ఏదీ దొరుకకున్నా ఫరవాలేదు..కాని ప్రత్యర్థికి మాత్రం దొరకొద్దు.అందుకు ఏ దిక్కుమాలిన వ్యూహాంతోనైనా ముందుకుసాగడమే.
కాని గత ఏడాదికంటే ఎక్కువ కాలం దాదాపు ఉంపుడుగత్తె వలె అతిచేరువై తనవెంట ఉంటూ తన మనిషిగా ముద్రవేసుకుని ఆమె భర్త అంగీకారంతోనే బాహాటంగా కొనసాగుతున్న సుమ.,
ఎందుకిలా.?
ఆమెను ప్రలోభపెట్టిందేమిటి.ఎవరు చేశారాపని.ఎందుకు.
‘మిస్టర్ రమణా ..యు గో ఆన్ లీవ్ ఇమ్మీడియేట్ లీ ‘అని చీఫ్ సెక్రెటరీ సలహా.
జానకి తనను విడిచిపెట్టి వెళ్ళిపోవడం.
అదొక తలపైపడ్డ బాంబు.
వెళ్ళిపోవడమొక్కటే కాకుండా ఆరోజు తర్వాత అన్ని టివి చానళ్ళలో తన అవినీతి సంపాదన రహస్యాలన్నింటినీ జానకి మీడియాలో ఏకరువు పెట్టుట. దానిపై తక్షణ చర్యగా ప్రభుత్వ సి బి ఐ దర్యాప్తు .
దాన్ని ముందే తను ఊహించాడు కాబట్టి..అన్నీ రాత్రంతా సర్దుబాటు చేసుకుని..ఎక్కడి దొంగలు అక్కన్నే గప్ చిప్. ఎవరికీ ఏదీ దొరుకలేదు.
ఒకటే ప్రిన్స్ పుల్ ఈ దేశంలో.
డబ్బుతో..అధికారంతో..బ్లాక్ మెయిల్ తో ఈ సమాజంలో ఏదైనా చేయవచ్చు.
ఇక ఆ పద్ధతే పాటించడం మొదలుపెట్టి.,
అవినీతి ఆరోపణలపై అరెస్ట్ వారంట్ వస్తే..పే అండ్ యూజ్ పద్ధతిపై జడ్జ్ కు డబ్బుల కట్ట.. మర్నాడు బెయిల్.ఇక ఎంక్వయిరీలన్నీ బోగస్.
ఇక రిపేర్ చేసుకోవాలి. పరిస్థితులను.. కుటుంబాన్ని..భవిష్యత్తును.అంతా పునర్నిర్మించుకోవాలి.
జానకి వెళ్ళిపోయింది. తిరిగి రాదు.మేక..పులి..కలిసి కాపురం చేయలేవు. కుదరదు.శాశ్వతంగా దూరంకావడం తప్పదు.భిన్న భావజాలాలు కలువవు. అదంతే.ఒక వారం మస్తుగా తాగీతాగీ మానసికంగా సిద్దపడ్డాడు జానకిని కోల్పోవడానికి.కాని పాప రవళి.
ఏదో తెలియని దుఃఖం.
ఇక సుమ.సుమతో గొడవ జరిగిన తర్వాత స్పష్టంగా అర్థమైన విషయమేమిటంటే..ఆమె లేకుండా,ఆమె సుఖం లేకుండా తను బ్రతుకలేడని.
సుమ గురించి పూర్తిగా తనకు తెలుసు. ఆమె డబ్బు మనిషి.సుఖాల మనిషి.ఇస్తే ఏదైనా తీసుకునే మనిషి. నువ్వస్తే ఏం తెస్తవ్..నేనొస్తే ఏమిస్తవ్..టైప్.
ఐతే సుమది అసాధారణ అందం. శరీరం, కలర్, వంపుసొంపులు, ముఖ్యంగా కళ్ళు,చూపు..సెక్స్ జరిపేటప్పుడు ఆమె అందించే సౌఖ్యం..ప్రతిస్పందన..తననెవ్వరన్న నీ సమస్త సంపదంతా ఒకవైపు..ఈ ‘సుమ ‘ అనే స్త్రీ ఒకవైపు.. నీకేది కావాలి అని అడుగుతే..అస్సలే తటపటాయించకుండా సుమే కావాలంటాడు.
తనకు సుమ అంటే పిచ్చి.సుమ అంటే వ్యామోహం.ఉన్మాదం.వెర్రి.ఆమె కావాలి.అంతే.
అందుకే సిగ్గు విడిచి మళ్ళీ సుమ గురించి కబురు చేశాడు.
తనకు అర్థమైనంతవరకు సుమకు కూడా తనంటే కొంత పిచ్చి ఉంది.అందుకే తననుండి పిలుపు రాగానే మొగుణ్ణికూడా వెంటపెట్టుకుని మరీ వచ్చింది.వచ్చి తప్పయిందంది. చెంపలేసుకుంది.ఎవరో చెబితే బుద్ది గడ్డితిని మందిమాటలువిని మార్వానం పోయినట్టు తప్పుపని చేశానంది. ఇక ముందెప్పుడూ అలా చేయనంది.కాబట్టి తిరిగి తననేలుకొమ్మంది. కావాలంటే మళ్ళీ మీడియానంతా పిలిచి తనతో ఎవరెవరు ఎలా బ్లాక్ మెయిల్ చేసి ఆనాడు నాటకమాడీంచారో అంతా చెబుతానంది.
చెబుతుంది..కాని జనం నమ్ముతారా.ఒకసారి పోయిన పరువు మళ్ళీ పునఃప్రతిష్టితమౌతుందా.
జరుగవలసిన డ్యామేజ్ జరిగేపోయింది.ఇప్పుడు చేయవలసింది సహనంతో వేచిచూస్తూ అంతా మరిచిపోవడమే. క్రమక్రమంగా జనం మరిచిపోవాలి. తనూ మరిచిపోవాలి.మరుపు అనేది ఒక మహా ఔషదమై ఈ గాయాన్ని మాన్ పేంతవరకు.,
మరుపు..మరుపు..మరుపు.
మరుపు మనిషికి మహావరం.
కాలం సకల గాయాలకూ ఉపశమనం కలిగిస్తూ మానుస్తూ మరకలను మిగిల్చే లేపనం.
ఈరోజు..వర్తమానం..రాత్రికి గతమై తలుపు తెరుచుకుని రేపు అనే భవిష్యత్తును వర్తమానంలోకి లాక్కొస్తూ..ఒక అనిశ్చిత భవిష్యత్తును స్వప్నిస్తూ..వెలుగు నీడై..నీడ వెలుగై..ఒక ఎడతెగని నిరంతర అదృశ్య ప్రవాహం..కాలం..కాలం.
హౌ ఓల్డ్ యు ఆర్.?
థర్టీ యైట్ ఇయర్స్.
ఎక్కడినుండి థర్టీ యైట్ ఇయర్స్..?
పుట్టుక..జననం.జననం ఒక మూల బిందువు.రిఫరెన్స్ పాయింట్.అక్కడినుండి లెక్క.
వయస్సు ముప్పై ఎనిమిది.
అతను నిన్న వచ్చెను..నిన్న..అనే ఒక కాల శకల ప్రస్తావన.
రేపు వస్తా మీ ఇంటికి..రేపు..అనే ఒక ఊహాత్మక భావి సంభావ్యత.
అనుభవంలో..నిన్న..ఉంది.
అనుభవంలోకి..రేపు..వస్తుందా.?
గతమెప్పుడూ ఒక వాస్తవ అనుభవమై..క్రమంగా చరిత్రగా రూపాంతరం చెందుతూ.,
భవిష్యత్తు ఊహాత్మక మిథ్యగా ప్రచలించే ఒక రాబోయే కల.
రాబోయే కలకు రూపం..నికరత..నిర్ధిష్టత ఉంటుందా.కల వస్తుందనో..రాదనో గ్యారంటీ ఉందా.?
కాలం వ్యక్తి వ్యక్తికీ ఒక్కొక్క పుటగా మారి ఎవరికిచెందిన జీవితం వారిదే ఐ..వైయక్తికమై..సామూహికమై..ప్రాంతమై..దేశమై..వ్యాప్తియై..ఖండాంతర పర్యంతమై..చరిత్ర..చరిత్ర.దేశ దేశాల చరిత్ర..అనాది మానవుని చరిత్ర..యుగయుగాల మానవ పరిణామ చరిత్ర..నాగరికతల,సంస్కృతుల చరిత్ర..కాలం పొరలు పొరలుగా..అన్నింటినీ సాపేక్షం చేస్తూ.,
పొరలు ఎప్పుడూ ఒకదానిపై ఒకటి ఒక పుటపై మరో పుట వచ్చి చేరి తాజాను పాత..పాతను మరీ పాత..ఆ మరీ పాతను పూర్వం చేస్తూ,
గర్జిస్తూ కాలం..తల నిమురుతూ కాలం..శిక్షిస్తూ కాలం..అనునయిస్తూ కాలం.గ్రీష్మమై వసంతమై బాల్యమై యవ్వనమై వృద్దాప్యమై.,
ఆ అందాలేవి..ఆ అధికారాలేవి..ఆ అహంకారాలేవి..ఆ వైభవ పటాటోపాలేవి..ఆ రాజ్యాధికార ధగధగల మహోజ్జ్వల మహానుభూతులేవి.?
అన్నీ పొటమరించి..నింగికి పొంగి..మళ్ళీ వంగి..ఉత్థాన పతనాలై.ఉదయాస్తమయాలై,
ఈ అనంతకాలగమనంలో మానవుని ఆవిర్భావం నుండి, రాజ్యాలు పుట్టి పెరిగి విస్తరించి మనిషి వ్యక్తిగా, శక్తిగా, వ్యవస్థగా,  నియంతగా,శాసకునిగా..ఎదిగి ఎదిగి..అంతరించి..శిధిలమై..చెంగిజ్ ఖాన్ లు,నెపోలియన్ లు,అలెగ్జాండర్ లు,హిట్లర్ లు,రావణులు,రాముళ్ళు..మానవ చరిత్రంతా రక్తసిక్తమై,అశ్రుసముద్రమై,
మనిషిని శాసించిన మూల అంశాలు రెండే.
ఒకటి..హింసతో హస్తగతం చేసుకుని మదోన్మత్తతతో జీవితాంతం తపించిన అధికారోన్మాదం.
రెండు..రాజ్యాలనూ,సకల సంపదలనూ పరిత్యజించి ప్రేమ పేరుతో,కామం పేరుతో,ఆరాధన పేరుతో,పవిత్రత పేరుతో ఒక ఎండమావి వెంటపడి పరుగెడిన పురుషున్ని పరితపింపజేసిన..స్త్రీ.
స్త్రీ మగవాన్ని తన బానిసను చేసుకుంది..తన ముగ్ధమోహన సౌందర్య లాలసతో.
పురుషుడు..నిరంతరం స్త్రీ అనే ఆలంబనకోసం యుద్ధాలు చేస్తూ..రాజ్యాలను జయిస్తూ తననుతాను కోల్పోతూ,
సృష్టి ఆది నుండి కొనసాగుతూ వస్తున్న ఈ అనంత కాంక్షా భ్రమణంలో..విరామం విశ్రమణ వివర్తన..ఉంటాయా.
స్థూలం నుండి సూక్ష్మం వైపు..మళ్ళీ సూక్ష్మం నుండి స్థూలాతీతం వరకు సాగుతున్న ఈ నిరంతర మానవాన్వేషణకు అంతముందా.?
ఈ పరుగు,ఈ అజ్ఞాతోన్మాదం,ఈ వేట,ఈ కాంక్ష ల నుండి మనిషికి విముక్తి ఉందా.?
వ్చ్.,
అంతిమంగా స్త్రీ ఐనా, పురుషుడైనా ఒట్టి నిమిత్తమాత్రులేనా.?
రమణకు ఎందుకో ఒళ్ళు జలదరించినట్టయింది.కొద్దిసేపు తననుతాను కోల్పోయి పెనుగాలిలో కొట్టుకుపోతున్న ఎండుటాకులా వణికిపోతూ ప్రకంపించాడు.ముఖంనిండా ముచ్చెమటలు పట్టాయి.హోటల్ గది ఆంతా ఎ సి తో చల్లగా ఉన్నా లోపల ఎక్కడొ ఒక అంతర్ఘర్షణ.అంతర్జ్వలనం.లోలోపల దహించుకుపొతూ ఏదో.
ఆ ఏదో ఏమిటి.?
అప్పటినుండీ కళ్ళు మూసుకుని నిశ్చలసముద్రం అట్టడుగున విస్ఫోటిస్తున్న అగ్నిపర్వతాలతో ప్రళయిస్తున్నట్టు ప్రకంపించి.,
చటుక్కున కళ్ళు తెరిచాడు.
మరో ప్రపంచంలోకి వచ్చి పడ్డట్టు,ఒక దీర్ఘ స్వప్నంనుండి విముక్తమై తెప్పరిల్లినట్టు,
గాజు పరదా అవతల ప్రశాంతంగా సముద్రం..ఎప్పటిలాగే.నీలాకాశం ఎప్పటిలాగే..దిగంతాల అవతల నిర్మల అనంతాకాశం ఎప్పటిలాగే.
ఇటు.. గదిలోపలివైపు చూశాడు.
పది అడుగుల దూరంలో మెత్తని వెన్నెలపరుపుపై అదమరిచి నిద్రిస్తూ..సుమ.
రాత్రంతా జుగల్ బందీవలె జరిగిన రసోద్విగ్న రతిక్రీడలో అలసిసొలసి..తృప్తయై..వర్షంలో తడిచి తడిచి చిత్తడినేలవలె మిగిలి అనురక్తయై..సుమ.
సుమ నిద్రిస్తున్న మెరుపు తీగ. నిశ్చలించిన విద్యుల్లత.
రమణ తనకు తెలియకుండానే లేచి మెల్లగా కొద్ది అడుగులేసి..బెడ్ దగ్గరకు వెళ్ళి సుమ దిక్కు అలా అప్రతిభుడై చూస్తూ నిలబడ్డాడు వెలుగుతున్న దీపం దిక్కు పసివాడు విభ్రమంతో చూస్తున్నట్టు.
ఆమె గాఢ నిద్రలో ఉంది.ముఖం నిండా ఈ సమస్త ప్రపంచాన్ని మరిచి ఎక్కడో గంధర్వలోకంలో స్థిరపడిపోయినట్టు అతిప్రశాంతత. ఉద్గారిస్తున్న చిరునవ్వు.మనిషిలో ఇక ఏ కాంక్షలూ లేని సంతృప్త స్థితిలోనుండి మాత్రమే ప్రస్ఫుటం కాగలిగే పూర్ణత.వెరసి ఆ క్షణం ఆమే ఒక పూర్ణ.పూర్ణ స్త్రీ.పరిపూర్ణ స్త్రీ.
స్త్రీలలో..పురుషుల్లోకూడా పూర్ణ అసంపూర్ణ స్త్రీ పురుషులుంటారా.వాళ్ళ వాళ్ళ జన్యు సంధానత, అమరిక,కూర్పును బట్టి పూర్ణ,పాక్షిక,మధ్యస్థ స్త్రీ పురుష లక్షణాలూ,సమర్థతలూ,శృంగారాసక్తులూ,రత్యాభిరుచులూ,స్పందన ప్రతిస్పందనలూ,ఆసక్తి తీవ్రతలూ ఉంటాయా.
వందకు ఒక్క ఇరవైమందికూడా స్త్రీలలోగానీ,పురుషుల్లోగానీ పూర్ణ స్త్రీ,పూర్ణ పురుష లక్షణాలను కలిగి ఉండరు సహజంగా..వాళ్ళ భౌతిక దేహ నిర్మాణాన్ని బట్టీ,నడకా,ప్రవర్తన ప్రతిచర్యలను బట్టీ మనుషులను అతి సుళువుగా అంచనా వేయవచ్చునని లైంగిక శాస్త్రవేత్తలు ఎక్కడో ప్రస్తావించినట్టు గుర్తొచ్చింది రమణకు.
సుమ నిస్సందేహంగా ఒక పరిపూర్ణ స్త్రీ.
అతనలా తదేకంగా ఆమెవంక చూస్తున్నపుడే చూపులు వచ్చి గుచ్చుకున్నట్టు ఆమె సున్నితంగా కనురెప్పలను విప్పి., చిరునవ్వు దీపజ్వాలలోనుండి కాంతి వెలువడుతున్నట్టు ఆమె పెదవుల్లోనుండి జాల్వారుతూండగా..ఊర్కే అలా చూచింది రమణ ముఖంలోకి.
ఏవో అదృశ్య శక్తి తరంగాలు వచ్చి పైకి కెరటంలా దూకినట్టు కంపించిపోయి రమణ తడబడుతూండగా ఆమె “గుడ్మార్నింగ్”అంది మార్ధవంగా.
బలమైన అయస్కాంతక్షేత్రంలోకి ఓ చిన్న గుండుసూది చటుక్కున పరుగెత్తి అతుక్కుపోయినట్టు..రమణ మెల్లగా ఆమెపైకి వంగి బాహువులను చుట్టూ విస్తరిస్తూ ముఖంపై ముఖాన్ని ఆనిస్తూ..మనిషిని తాబేలువలె ఆక్రమించాడు.సుమ అతని వీపు చూట్టూ చేతులను గట్టిగా చుట్టేసి గుండెలకు బలంగా హత్తుకుంటూ..జుట్టులోకి వ్రేళ్ళను జొనిపి సన్నగా మూల్గింది.
క్షణాలు ఒక్కోసారి స్తబ్ధించి స్త్రీ పురుషుల మధ్య తల్లడిల్లిపోతాయి తప్పించుకోలేక.కాలం ఓ లిప్తకాలం దయతో మనుషుల్ని అశీర్వదిస్తూ రతిరక్తిని సృష్టికార్యంగా ఆమోదిస్తూ ప్రణమిల్లుతుంది.ప్రపంచమంతా పరవశించిపోతుంది.
“రమణా”అంది సుమ అతని చెవుల్లో సన్నగా.పిలిచిందా.పలికిందా.పలవరించిందా.
“ఊ..”
“నాలో ద్రవిస్తూ కరిగి ప్రవహిస్తావా”
“ఊ..”
మనుషుల ఒట్టి నిమిత్తమాత్రులై, దేహాలే సంగమిస్తున్న ద్వైతాద్వైతాలై..నిప్పు కణిక ప్రక్క మరో నిప్పుకణిక ప్రక్కన..రెండూ ఏకాగ్నిగోళమై.,
ఒక అరగంట తర్వాత,
ఇద్దరూ స్నానించి,
ఆమె ఓవెన్ లోనుండి పాలూ, డికాక్షన్ తెచ్చి..కొద్దిగా షుగర్ కూబ్స్ వేసి..రెండు టీ కప్పులు తయారించి..ఎదురుచూచింది.
రమణ బట్టలేసుకుని రాగానే ఒక టీ కప్పును అతని ముందుకు జరిపి.,
“ఎప్పుడైనా సెల్ఫ్ ఆడిటింగ్ చేసుకున్నావా రమణా” అంది.
“అంటే”అన్నాడు రమణ.
రమణకు తెలుసు సుమ విపరీతంగా పుస్తకాలు చదువుతుందని.తను ఎప్పుడైనా ఉత్సాహంగా ఉన్నపుడు కొంత డబ్బిస్తే ఆమె అందరు ఆడవాళ్ళలా చీరలూ నగలూ ఎప్పుడూ కొనలేదు.పుస్తకాలు కొంటుంది.చదువుతుంది.ఎప్పుడు చూచినా చేతుల్లో ఒక పుస్తకముంటుంది.
నిన్న హైదరాబాద్ నుండి బయల్దేరుతున్నపుడు ఏర్ పోర్ట్ లో ఒక బుక్ కొంది.దాని పేరు..’ఎమోషనల్ ఇంటెల్లిజెన్స్ ‘.డేనిఎల్ గోలెమన్.ఆ పుస్తకాన్ని కొంటూ అంది..గోలెమన్ బెస్ట్ రైటర్.ఇదివరకు ఈయనవే..ది క్రిఏటివ్ స్పిరిట్,డిస్ట్రక్టివ్ ఎమోషన్స్,ది మెడిటేటివ్ మైండ్ బుక్స్ చదివాను.ఒక పద్ధతిప్రకారం మనిషి తత్వాన్ని విశ్లేషిస్తూ పోతాడు.నచ్చుతుంది నాకు బాగా.
నమ్మబుద్దికాదు ఆమెను చూస్తూంటే..ఈమె ఇంత విస్తృతంగా చదువుతుందా అని.సంభాషిస్తున్నపుడుకూడా అనేక ఆసక్తికర విషయాలను ప్రస్తావిస్తుంది.రాత్రి అంది ఫ్లైట్ లో వస్తున్నపుడు..హొరేస్ వాల్ పోల్ చెప్పినట్టు..’కేవలం ఆలోచించేవాళ్ళకు జీవితం ఒక హాస్యం.కాని అనుభూతించేవాళ్ళకు మాత్రం జీవితం ఒక విషాదమే’అని.అది ఒక లోతైన జీవిత సత్యం.మనుషుల్లో చాలా మంది జీవితాన్ని ఊర్కే ఆలోచిస్తూ అలా అలఓకగా జీవిస్తున్నారే తప్ప సీరియస్ గా అనుభూతిస్తూ జీవించట్లేదనే దెప్పిపొడుపుంది అందులో.
“ప్రతి మనిషికీ తెలిసీ తెలియకా కొన్ని అంతర్గత ,మరికొన్ని బాహ్య శక్తులుంటాయి.జన్మతః సంప్రాప్తించే గాయక,చిత్రకళ,గ్రాహక ఇత్యాది కళలన్నీ అంతర్గత శక్తులే.వాడు ఒక ఐ ఎ ఎస్ ఆఫీసర్ కొడుకై పుట్టడం,ఒక మంత్రిగారి కూతురై జన్మించడం,నాగేశ్వర్రావు కొడుకై పుట్టడం..వంటివన్నీ ఎక్స్ టర్నల్ స్ట్రెంగ్త్స్.ఐతే మనిషి తెలుసుకోవాలి తనను తాను,తన లోపలా బయటా ఏఏ శక్తులు తనకు అందుబాటులో ఉన్నాయీ అని.హనుమంతుడికి తెలియలేదు జాంబవంతుడు చెప్పేదాకా తనలో సముద్రాన్ని లంఘించగల అంత గుప్తశక్తి దాగి ఉందని. తెలుసుకోవాలి తన్నుతాను. ఇది ఒకటైతే..మరొకటి..తన ఈ అంతర్ బహిర్ శక్తులను ఏ రకంగా వాడుకుంటున్నాడూ అని విజ్ఞుడైన ప్రతి వ్యక్తీ ఎప్పటికప్పుడు లెక్క చూచుకోవాలి.కోటి రూపాయలున్నాయి..వాటిని ఏఏ పనులకు ఏరకంగా, ఎంత ప్రయోజనకరంగా ఉపయోగిస్తున్నామో..పనుల ప్రాధాన్యతలేమిటో..విమర్శ చేసుకోవాలి.అదే సెల్ఫ్ ఆడిటింగ్”
రమణలో ఇన్నిరోజులుగా దాగిఉన్న లోపలి లావా అకస్మాత్తుగా బయటికి చిమ్ముకొచ్చింది.
“సుమా..ఆ రోజు ఆఫీస్ లో ఆ రకంగా చెప్పుతో కొట్టి హంగామా చేయడానికి సూటిగా కారణం చెప్పు”
ఆమె షాక్ తింది. ఊహించలేదసలు ఆ ప్రశ్నను. రమణ మరిచిపోయాడనుకుంది. మరిచిపోదగ్గ చిన్న విషయం కాదది.  తెలుసు. కాని.,
మళ్ళీ తన స్నేహాన్ని కోరుతూ రమణ సంప్రదించిననాడు అనుకుంది తను అంతామరిచి పునః…అని.అప్పటికే ఆమెకు కూడా అర్థమైంది రమణ విషయంగా తను చేసింది తప్పని. అలా చేయవలసింది కాదనీ. అంతకుమించి రమణను తానుకూడా చాలా చాలా కోరుకుంటోందని.
“రమణా..ప్రతిమనిషిలోనూ పరస్పర బలహీనతలతో నిండిన అనేక తత్వాలుంటాయి.ఎమోషన్స్ ఉంటాయి.  జయించలేని అంతర్గత లోపాలుంటాయి. అనేక సందర్భాల్లో తను చేస్తున్న పని తప్పని ప్రతివాడి ఆత్మకూ తెలుసు. అలా చేయకూడదని కూడా తెలుసు.ఐతే తప్పులు చేసే చాలామంది మనుషులు తెలిసే,కావాలనే తప్పులు చేస్తున్నారు. అత్యంత వ్యక్తిగత బలహీనతలను అధిగమించలేని వాళ్ళందరూ చేసేవన్నీ తెలిసి చేసే తప్పులే. సిగరెట్టు తాగడం తప్పనీ ఆరోగ్యానికి హానికరమనీ తెలుసు. తెలిసే తాగుతాడు. మందు తాగడంకూడా అంతే. లంచం తీసుకోవడం తప్పని తెలియదా తీసుకుంటున్నవాడికి. తెలిసే తీసుకుంటాడు.ఇంట్లో ఉత్తమురాలైన భార్య ఉండగా మరో ఆడదానితో పడుకోవడం తప్పని తెలియదా. తెలుసు. తెలిసే అక్రమ సంబధాన్ని మొదలుపెడతాడు. పైగా విషాదమేమిటంటే ఈ తెలిసి చేసే తప్పులను ఎక్కువగా బాగా చదువుకున్న ఉన్నత విద్యావంతులే పదే పదే చేస్తారు.”.
విజ్ఞులైన మనుషులు వాళ్ళ బలాలకంటే వాళ్ళలోని బలహీనతలేమిటో తెలుసుకోవాలె.బద్ధకం,పనులను ఎప్పటికప్పుడు వాయిదా వేయడం, సుళువుగా డబ్బును నీతిహీనంగానైనా సరే సంపాదించడం, ఉచితంగా వస్తే తాగడంతో మొదలై క్రమక్రమంగా తన స్వంత దబ్బుతోనైనా సరే తాగుడుకు బానిస కావడం, ఏమాత్రం అవకాశమున్నా స్త్రీ పురుషునితో, పురుషుడు స్త్రీతో అక్రమమో, సక్రమమో శారీరక సంబంధానికి ఉవ్విళ్ళూరడం.. వీలున్నప్పుడల్లా కొనసాగించడం.. రాజకీయాలు, కార్పొరేట్ సంస్కృతి..వ్యాపారం..వీటిలో ఐతే ఇంకా నిస్సిగ్గుగా దోపిడీ చేస్తూ విజృంభించడం.. ఇవన్నీ చాలా మందిలో ఉండే బహిరంగ బలహీనతలు.వీటిని ఎవరికివారు ముందు తెలుసుకోవాలె .
తెలుసుకున్న తర్వాత వాటిని జయిస్తామా లేదా అన్నది వేరే విషయం.
ఐతే ఈ సకల బలహీనతల్లోకి అతి బలమైన బలహీనతలు..సెక్స్..డబ్బు..అధికారం.
వీటికి లొంగిపోవడం చాలా సుళువు.వీటిని జయించడం చాలా కష్టం.
నన్ను నేను చాలాసార్లు నా బలహీనతలను తెలుసుకునేందుకు ప్రయత్నించాను.
తాగుడు నా బలహీనత.
నా మొగుడు నా మాటవిని నేను నీ దగ్గర పడుకుంటున్నా ఏమీ అంటలేడంటే దానిక్కారణం వాడి తాగుడు బలహీనత. నేనేమైనా, ఎక్కడ ఎవడితో ఏంచేసినా వాడికనవసరం. వాడికి ప్రతిరోజు రాత్రి ఏడయిందంటే ఒక హాఫ్ బాటిల్ కావాలె. ఖర్చుకు ఒక రెండు వందల రూపాయలు కావాలె. అంతే
నాక్కుడా అంతే. దాదాపు రోజూ తాగడం నా బలహీనత. ఓపెన్ గా చెప్పాలంటే ఏ కొంచెం అవకాశమున్నా ప్రతిరోజూ సెక్స్ కావాలి నాకు. అదీ బలహీనతే. కాగా ఒక్క ఆ మనిషితోనే శారీరక సుఖం కావాలని వెంపర్లాడ్డం పెద్ద బలహీనత. నేనేమి చేసినా నా శరీరమే కావాలని పిచ్చిగా కోరుకోవడం నా మొగుడి బలమైన బలహీనత. ఆ వీక్నెస్ ను ఆసరా చేసుకుని వాన్ని నేను ఎన్నిసార్లో బ్లాక్ మెయిల్ చేశాను.
ఇంకా లోతుకు పోయి నిజాయితీగా హృదయాన్ని విప్పితే..చాలా మందికి పాతోక రోత కొత్తొక వింత.అది రంభయినా నాల్గుసార్లు అనుభవించిన తర్వాత పాతబడిపోతుంది. మళ్ళీ మరో కొత్త మనిషికోసం అన్వేషణ. వెంపర్లాట.
సునిల్ గోస్వామి విషయంగా జరిగిందదే. అప్పుడు నాకు చాలా డబ్బు అవసరమేర్పడింది. ఐదు లక్షలు. నిన్నడిగాను. నువ్వివ్వలేదు. చాలా అర్జంట్. గోస్వామిపై ముచ్చట కూడా తోడైంది.
నాకు తెలుసు.నాది స్టన్నింగ్ అందమని.నా అందం,ఆకర్షణ మగాన్ని పిచ్చోన్ని చేస్తుంది. స్త్రీకి ఎదుటి మగాన్ని పిచ్చెక్కించే సమర్థత ఉండడం ఓ రకమైన అదృశ్య అహం.ఆ అజ్ఞాత శృంగార తృష్ణతోకూడిన ఊపు స్త్రీతో చాలా చాలా జిమ్మిక్కుల్ని చేయిస్తుంది.విచక్షణనూ,ఇంగితాన్నీ నశింపజేసి పాక్షిక విచ్చవిడితనాన్ని ప్రేరేపిస్తుంది.సరిగ్గా ఆ సంక్లిష్ట బలహీన మానసిక స్థితిలో నేను చేసిన దుశ్చర్యే నీపై ఆ దాడి.డబ్బు.. వివేకం కోల్పోయిన అనార్కిక్ తత్వం ఆరోజు చాలా మ్యాడ్నెస్ నన్నావరించి.,
సుమ ఆగిపోయింది అకస్మాత్తుగా. ఆమె ముఖం నిండా ఉద్వేగం ఆవరించి వివర్ణమైపోయింది .
కొద్దిసేపు ఇద్దరి మధ్యా ఒట్టి నిశ్శబ్దం విస్తరించి.,
సుమ కలిపి పెట్టిన రెండు టీ లు అలాగే ఉండిపోయాయి. ఎవరూ తాగలేదు. చల్లారిపోయేయి.
“నిన్ను నేను సహజంగా చాలా అసహ్యించుకుని తరిమేయాలికదా..కాని,”అగాడు రమణ.
“ఔను.నేను నీకు చేసిన ద్రోహానికి అసహ్యించుకోవడమనేది ఏ మామూలు మనిషైనా చేసేదే. అదీకాక నాపై వ్యక్తిగతమైన కక్ష్యా పగతో ఏదో ఒక హాని తలపెట్టడంకూడా ఎవరైనా చేసేదే. కాని మన విషయంగా అలా జరుగలేదు. అది చిత్రం. దానికి రెండు కారణాలున్నై. ఒకటి అప్రత్యక్షంగా నాపై నీకింకా వ్యామోహం తీరకపోవడం. రెండు నాక్కూడా నీపై నాకే తెలియని పిచ్చి ఏదో నాలో అజ్ఞాతమై ఇంకా దాగి ఉండడం.”
రమణ మాట్లాడలేదు.
అన్నీ తప్పులే. తను చేసినవీ.. సుమ చేసినవీ. ఒకరికొకరికి తెలిసీ.ఒకరికొకరికి తెలియకా.
ఒక రకంగా మనుషులు చాలా మంది తప్పులను చేస్తూ,వాటిని సరిదిద్దుకోవాలని ప్రయత్నిస్తూ, సరిదిద్దుకోలేక.. సతమతమైపోతూ,
అటు సముద్రం దిక్కు చూస్తున్నాడు అభావంగా.
అప్పటివలె దృశ్యం ప్రశాంతంగా లేదు.ఎర్రగా ఆకాశం..కల్లోలంగా సముద్రం.. సూర్యుడు రౌద్రంగా నింగిలోకి ఎగబ్రాకుతూ,
సుమను ఇక తప్పిద్దామనుకుంటున్నాడు తను. ఎందుకో అమె అంటే ఒక రకమైన జుగుప్స ఏర్పడింది. కాని అది చాలా క్షణికమై.,
వెనుదిరిగి ఆమె ముఖంలోకి చూస్తే చాలు..కరిగి మళ్ళీ ఆమె వశమైపోతాడేమో.
శారీరక వ్యామోహాలంతే మనిషిపట్ల ఉండే వాంఛాగ్ని విచక్షణను ధ్వంసించి రిక్తులను చేస్తుంది.
“నిన్ను విడిచి..” అని అతనంటూండగానే..సరిగ్గా అదే క్షణం ఎవరో ఆదేశించినట్టు”నిన్ను విడిచి..”అంది సుమ.
“మెలాంకలీ అని ఒక గమ్మత్తైన పదముంది రమణా..”
ఇంకా ఆమె ఏదో చేబుతోంది..రమణ ఆమెవైపు తిరిగి చూస్తూ,
కళ్ళు..నిండా మెరుపుతో..చూపులు..విరజిమ్ముతున్న బాణాలవలె..ప్రసన్నత..అప్పుడే విచ్చుకున్న తెల్లకలువవలె.
ఉహు..వశం కాదు..తట్టుకోవడం ఆ చూపులను.
“మెలాంకలీ కి తెలుగులో సమానార్థం దాదాపు వ్యసనం..అని”
“అలవాటు..వ్యసనం..ఈ రెండూ ఒకటి కాదు.ఒక యాంత్రిక దినచర్యగా ప్రతిరోజూ నిర్వహిస్తూపోయేది అలవాటైతే.. తను ఒక పనిని చేయకుండా ఉండలేని నిస్సహాయ స్థితి వ్యసనం. జూదం ఆడడం తప్పని తెలుసు. కాని ఆడకుండా ఉండలేని స్థితి..వ్యసనం. వ్యవసాయం లాభాన్నిస్తుందన్న నమ్మకంతో నష్టమొచ్చినా ఫరవాలేదని సాహసించి మొక్కలతో, భూమితో, అనుబంధమై సాగే వృత్తిని వదులుకోలేక వ్యవసాయమే చేయడం వ్యసనం.ఒక మానసిక విశేష తత్వంగల కొందరు తరచూ డెప్రెషన్ కు లోనౌతూ..దుఃఖ ఛాయలతో ఉద్విగ్నుడౌతూ ఏదో అవ్యక్త వ్యాకులతతో బాధపడే మానసిక స్థితినే మెలాంకలీ అని వ్యవహరిస్తారు రమణా.సాధారణంగా రచయితలూ, కళాకారులూ, సృజనకారులూ, సంగీతకారులూ.. ఈ మెలాంకలీ క్షేత్రంలో పరితపిస్తారు ఎప్పుడో ఒకప్పుడు.ఇది ఒక మానసిక రుగ్మతగాకూడా భావించడం జరుగుతుందప్పుడప్పుడు.”
ఈమెలో ఈ భిన్న వైరుధ్య ద్వంద్వాలెలా ఇమిడిఉన్నాయో..అని అనుకున్నాడు రమణ.
ఒకవైపు అతి మామూలు స్త్రీకి ఉన్న సకల బలహీనతలన్నీ ఉంటూనే..నిరంతర పుస్తకసాహచర్యంతో సంక్రమించిన ఈ జ్ఞానం..ఒక అదనపు ఆకర్షణై..సుమ.,
మనిషిలో గుప్తంగా దాగిఉండే అరాచక అపశృతులూ, వైరుధ్యాలూ ఏకోన్ముఖమై వేదించినపుడు ఏర్పడే శూన్యతకు సంబంధించిన విషాద స్థితిని అతి జాగ్రత్తగా విశ్లేషించి పరిష్కరించాలని డేనియల్ గోలెమన్ తన ‘మేనేజింగ్ మెలాంకలి ‘అనే చర్చలో చెప్పాడు.మేధోజీవులకు సంబంధించిన సూక్ష్మమైన విషయమది.
“మనం బయటికి వెళ్దాం పద సుమా”అన్నాడు రమణ ఉన్నట్టుండి.
ఆమె మౌనంగానే అతనివంక చూచి..సరే అన్నట్టు తలూపి,
డోర్ దిక్కు నడుస్తున్న రమణను అనుసరించింది.
 
*******
సెంటోస బీచ్.
లోపలికి వచ్చి రెండుగంటలైంది.
ఇద్దరూ మాట్లాడుకున్నది దాదాపు లేనేలేదు.
ఎవరిలోకంలో వాళ్ళు.
భేదించి శాశ్వతంగా తెగతెంపులు చేసుకుని వెళ్ళిపోయిన భార్య జానకి. ఆదర్శవాది.. ఋషితుల్యురాలు.. నిరపేక్ష, నిరాడంబర జీవితం ఇవే జీవిత మూలాలని విశ్వసించే ఉన్నతి.
కోల్పోయిన కూతురు..రవళి.
దెబ్బతిన్న పరువు. గౌరవం. దర్యాప్తులో ఉన్న అవినీతి ఆరోపణలు.
వీటన్నిటినీ అతి చాకచక్యంతో ఎదుర్కొని మళ్ళీ వెలుగులోకి రాగల సత్తా.. హైలెవెల్ సంబంధాల నెట్ వర్క్.
ఈ దేశంలో జనం అన్నింటినీ మరచిపోయి మళ్ళీ ఆదరిస్తారు. దౌర్భాగ్యమదే. లక్షలకోట్ల రూపాయలను అవినీతికర మార్గాల్లో సంపాదించి పదుల కుంభకోణాల్లో చిక్కుకుని..ఋజువైకూడా ఇంకా ప్రజలచేత ఆదరించబడుతున్న దొంగ నాయకులను చూస్తూంటే..ఏమి ప్రజలు..ఏవి సిద్ధాంతాలు.. ఏమిటీ వ్యవస్థ..దిగజారిపోయిన రాజకీయాల్లో దిగజారిపోయిన ప్రజలకోసమా త్యాగాలు అన్న మీమాంస.
ప్రతి కలయికలోనూ స్వర్గాన్ని చూపించే ఓపెన్ లేడీ సుమ.ముగ్ధ మనోహర.చాలా దుర్గుణాలున్నా మనిషిని పోగొట్టుకోలేని బలహీనత.
ఒంటరిగా మిగిలి..రహస్యంగా వందల కోట్ల ఆస్తిని ఇప్పటికే వెనుకేసుకుని ఒక బలమైన దన్నును ఏర్పరుచుకున్న ఆర్థిక నేపథ్యం.
‘ధనం మూలం ఇదం జగత్ ‘అన్న పరమ సత్యం.
కాని తన కుటుంబం..కొత్తగా ఏర్పరుచుకోవాలా.?
మళ్ళీ ఒక భార్య..కాపురం..పిల్లలు..అన్నీ సమకూర్చుకోవాలా.?
ఏదైనా జఠిలమైన సమస్య వచ్చినపుడు ఇలా సింగపూర్ కు వచ్చి ఏకాంతంగా గడిపి స్థిరంగా నిర్ణయాలు తీసుకోవడం రమణకు అలవాటు.
రాత్రినుండి రమణ చేస్తున్నదదే. కంప్యూటర్లోకి ఒక ప్రోగ్రాం ను ఇండక్ట్ చేసినతర్వాత ప్రాసెసింగ్ ఔతూంటుంది. ఇప్పుడు తను తన భవిష్యత్తును పునర్నిర్మించుకోడానికి పథకం.,
సుమ ఒక జస్ట్ కంపనీ.. తోడు. అందమైన అనుభవం. .టైం పాస్. యూజ్ అండ్ త్రో. కాకుంటే ఓ రెండుమూడు లక్షల ఖర్చు.నో మ్యాటర్.
ఎదురుతిరిగినదాన్నే మళ్ళీ పాదాక్రాంతం చేసుకుని కసిగా అనుభవిస్తూ పొందే లోపలి ఇగో సాటిస్ఫాక్షన్..తృప్తి.
కంప్యూటర్ ప్రోగ్రాంను ప్రాసెస్ చేస్తున్నపుడు..సైలెంట్ గా..నిశ్శబ్దంగా.చడీచప్పుడు లేకుండా,
రమణా అంతే.
చాలా చాలా గంభీరంగా, తీవ్రంగా, లోతుగా, దీర్ఘంగా ఆలోచిస్తున్నాడు.
అతని వెంట అలా అన్యమనస్కంగా నడుస్తూనే వస్తోంది సుమ.
ఆమెకు తెలుసు తాము ప్రక్కప్రక్కనే ఉన్నా తమ మధ్య కొన్ని యోజనాలదూరం ఉన్నదని.
కొందరు అదృష్టవంతులు ఎక్కడెక్కడో ఖండాంతరాల్లో ఉంటారు.కాని వాళ్ళ మధ్య అసలు దూరమే ఉండదు. మధ్యనున్న దూరాలతో మనుషులనూ వాళ్ళ జీవితాలనూ అంచనా వేయగల లోతులు తనకు తెలుసు.
ఒక నిరాధార నేపథ్యంగల కుటుంబం నుంచి రాతినేలలోనుండి మొలకలా ఎదుగుతున్న తనకు ఒక నిరుద్యోగ దుర్మార్గ తాగుబోతు భర్త. వాడు ‘తెచ్చి పెడితే తింట..చచ్చిపోతే పారేస్తా ‘బాపతు. మెడలో ఒట్టి లైసెన్స్ బిళ్ళ.
జెనిటికల్ కాంబినేషన్సే మనిషి ప్రవర్తననూ, అనుభూతులనూ, సకల చర్యలనూ, అభిరుచులనూ శాసిస్తాయని తను బలంగా నమ్ముతుంది. మనిషి యొక్క డి ఎన్ ఎ అమరికలనూ, కూర్పులనూ రీ-ఇంజనీరింగ్ పద్దతులతో మార్చగలిగితే మనం అనుకున్న లక్షణాలే గల మనుషులనూ,అనుభూతించగల ,ప్రతిస్పందించగల మానవులనూ తయారు చేయొచ్చని సుమ నమ్మకం.ఆ సిద్దాంతం ప్రకారం తన శరీర నిర్మాణంకూడా విలక్షణమైందే.
సున్నితత్వం ఎక్కువ.అవేశం ఎక్కువ. అనుభూతించడం ఎక్కువ.గ్రహణ శక్తి ఎక్కువ.ధైర్యం ఎక్కువ.. అంతర్ముఖురాలై లోలోపల పొంగిపోవడం,కుంగిపోవడం,దుఃఖించడం,ఎవరైనా మనసును తాకితే కరిగి ప్రవహించడమూ ఎక్కువే.
రాజమండ్రి నుండి ఏ పదిహేను సంవత్సరాల క్రితమో సెక్రెటేరియట్లోకి ఒక మామూలు గుమాస్తాగా వచ్చి..ఒక్కో మెట్టు..ఒక్కో అడుగు.
తాగుబోతు భర్తతో ఒక కొడుకు. పన్నెందేండ్లు. మానవ కాలుష్యం అంటకుండా రెసిడెన్షియల్ స్కూల్లో చదువు.
తనలో ఉన్నవి మూడు అవతారాలు. మొన్నమొన్ననే నాన్న చనిపోయేదాకా ఒక కూతురు. పిల్లాడు పుట్టిన తర్వాత ఒక తల్లి. ఇక మిగిలిందంతా ఒక అందమైన స్త్రీ.భావుకురాలూ,స్వాప్నికురాలూ,గంధర్వలోక విహారి ఐన రసహృదయురాలు.
మహాత్మా గాంధీ తన ఆత్మ కథ ‘సత్య శోధన ‘లో చెప్పిన “భవిష్యత్తు గురించి నిరంతరం తీక్షణంగా ఆలోచించడం కంటే వర్తమానంలోని ఈ క్షణాన్ని జాగ్రత్తగా ఉపయోగించుకోవడమే నాకిష్టం” అన్న వాక్యాన్ని చాలా ప్రేమించి ఆచరించే వాస్తవికురాలు.
సుమ మనుషులను ఎన్నడూ నమ్మలేదు.
‘మానవ సంబంధాలన్నీ వ్యాపారాత్మక ఆర్థిక సంబంధాలే’ అని కారల్ మార్క్స్ చెప్పిన మూలసూత్రాన్ని పూర్తిగా నమ్మి ప్రతివ్యక్తినీ పరిశీలిస్తూనే వస్తోంది ఎక్కడైనా ఈ సూత్రం ఫెయిలౌతుందేమోనని. కాని ఒక్కసారి కూడా మార్క్స్ సూత్రానికి భిన్నమైన మనిషి ఎక్కడా తారసపడలేదు.
మేనేజ్మెంట్ పితామహుడు టేలర్ చెప్పినట్టు..’మనిషి దొంగ ‘అని అనుకోవాలి ముందు.అసంప్షన్.ఆ కోణంలోనుండే మొదట్లో ఆ వ్యక్తితో లావాదేవీలు మొదలుపెట్టాలి.పోను పోను తెలుస్తుంది ఎవరు దొంగో ఎవరు కాదో.ఐతే సరియైన సమయం రాగానే అంతిమంగా మనిషి దొంగ అనే ఋజువౌతుంది.
రమణ కూడా ఈ వ్యాపారాత్మక వ్యక్తులకు భిన్నమైనవాడు కాదు.కాగా ఇంకా ఒక ఆకు ఎక్కువ చదువుకున్నవాడే.
రమణ పాలసీ ఒకటే..’వాడుకో..వదిలెయ్.అంతే’.
వికారమైన సమాజం.అబద్దాలకోరు సమాజం.మనం వంగుతే పైకెక్కి,మనం ఎక్కుతే కిందకు వంగి..జీ హుజూరనే దిక్కుమాలిన సమాజం.
ఈ సంక్లిష్ట సమాజంలో..రాజీ పడుతూ..సర్దుకుపోతూ..పడిపోకుండా నడుస్తూ..వాకింగ్ ఆన్ ద రోప్ వలె..కొంచెం మన కోరికలు కూడా..కొంచెం మన అభిరుచులు కూడా తీర్చుకుంటూ.,
తనిప్పుడు రమణతో సింగపూర్ ఎందుకొచ్చినట్టు..అని దిగగానే ప్రశ్నించుకుంది సుమ.
జవాబు..రమణకు తన శరీరం కావాలి.వాడికి తనతో సంభోగమంటే పిచ్చి.తెలుసు తనకు.
నిజం చెప్పాలంటే రమణంటే తనకుకూడా పిచ్చే. వ్యామోహం. సరియైన జోడీ తమది.మేడ్ ఫర్ ఈచదర్.
పైగా డబ్బు.ఇంతో అంతో గిట్టుబాటవుతుందికూడా.
రమణ తనను ఒక కర్ర బెంచీమీద కూర్చొమ్మని చెప్పి గబగబా వెళ్ళి కె ఎఫ్ సి నుండి ఒక బకెట్ చికెన్ డ్రం స్టిక్స్ తెచ్చాడు.ఆరు పీసెస్.సముద్రం ఒడ్డున కొబ్బరి చెట్టుకింద ఇసుకలో కూర్చున్నాక ఒకటి తనకిస్తూ,తానూ ఒకటి తీసుకుని.,”చెప్పు సుమా నీ సలహా” అన్నాడు నిమ్మళపడుతూ.
దూరంగా డాల్ఫిన్ షో నడుస్తోంది.జనం కేరింతలు..కోలాహలం.
వాటర్ బాటిల్ మూత తీస్తూ”ఏ విషయం గురించి”అంది సుమ.
“జీవితం గురించి”
“ఎవరి జీవితం గురించి” సుమ తలెత్తి రమణ కళ్ళలోకి చూచింది.
“నాదే..”
“నా జీవితం గురించనుకున్నా”
రమణ ఖంగుతిని..సహజ గిల్టీనెస్ తో తటపటాయిస్తూండగా,
సుమ అంది”చెప్పు”అని.
“నీ విషయమే..ఎంక్వైరీ ఉంది కదా ఎల్లుండి”
“ఔను..చెప్పిన కదా. నాదే పొరపాటని ఒప్పుకుంటా..కొన్ని ప్రత్యేక పరిస్థితుల్లో నేనే..”చెబుతోంది స్థిరంగానే.
సుమ దగ్గర కొంత నిజాయితీ ఉన్న విషయం తెలుసు రమణకు.
“నేను నీకు రేపు ఐదు లక్షలు ఇస్తా..ఓకె”
“సరే..తర్వాత”
“తర్వాత కూడా నువ్వు నాకు కావాలె” అన్నాడు చాలా ప్రాధేయపూర్వకంగా.
“ఎందుకు”అంది.
“తెలియదు..కాని నువ్వు కావాలె”చిన్న పిల్లాడిలా ఉంది రమణ ముఖం అమాయకంగా.
“ఎందుకు రమణా..నాతో నీకీమి పని.”
“నీ సాహచర్యం కావాలి”
“తప్పు..వాక్యాన్ని సవరించుకో.నీ శరీరం, నీ పొందు కావాలె అని అను..కరక్టేనా”
“రమణా..స్త్రీ పురుష జీవితాల్లో సెక్స్ అనేది ఎంత కీలకమైన..ప్రధానమైన..వికృతమైన భూమిక పోషిస్తుందో భారత దేశానికి స్వాతంత్ర్యం రాకముందున్న 546 సంస్థాలగురించి వివిధ సంస్థానాల్లో దివాన్ గా పనిచేసిన దివాన్ జర్మనీదాస్ ‘మహారాజా’అని ఒక గ్రంథం..’మహారాణీ’ అని మరో పుస్తకం రాశాడు చాలా సాధికారికంగా. వాటిని   చదువుతే అర్థమౌతుంది.. ఒక్కో సంస్థానాధీశుడు స్త్రీని,సెక్స్ ను ఎంత విశృంఖలంగా అనుభవించాడో. ప్రజా ధనాన్ని ఉపయోగించు కుంటూ ఒక్కో రాజు చేసిన అకృత్యాలు చదువుతూంటే ఒళ్ళు గగుర్పొడుస్తుంది.”
“ఐతే అంతిమంగా సృష్టిలోపల అనాదిగా జరుగుతూ వస్తున్న ఈ స్త్రీ పురుష సంయోగ వియోగాలన్నీ ఏనాడూ ఎవరికీ అంతుబట్టని రహస్యమే నని స్పష్ట పడుతుంది.”
“ఏ సందర్భంలో ఏ స్త్రీ ఏ పురుషుడిని ఎందుకు ఇష్టపడి జతకడుతుందో, ఏ పురుషుడు ఎందుకు ఏ స్త్రీని ఇష్టపడి రాజ్యాలనుకుడా త్యజించేందుకు సిద్దపడ్డాడో అర్థంకాదు.”
ఇద్దరి ఎదుట నిశ్శబ్ద నీలి సముద్రం గర్జిస్తూనే ఉంది నిరంతరాయంగా..మానవ చరిత్రవలె.
సముద్రమూ అర్థంకాలేదు..స్త్రీ హృదయమూ అర్థం కాలేదు ఇప్పటివరకు ఎవరికీ.
“రెండు ఉదాహరణలు చెబుతా రమణా..ఫ్రాన్స్ చక్రవర్తిగా పద్దెనిమిదవ శతాబ్దంలో ప్రపంచాన్ని గడగడలాడించిన నెపోలియన్ బోనపార్టి ఇష్టపడి అప్పటికే సైన్యాధిపతి జనరల్ బెహార్నిస్ కు చెందిన విధవ జోస్ఫిన్ ను పెళ్ళాడాలని నిర్ణయించుకున్నాడు.జోస్ఫిన్ అహంకారియైన ప్రపంచస్థాయి అందగత్తె.అప్పటికే ఆమెకు ఎందరో విటులూ,ప్రేమికులూ ఉన్నట్టు ఫ్రాన్స్ లో అందరికీ తెలుసు. ఐనా నెపోలియన్ ఆమే కావాలని పట్టుబట్టాడు.వాళ్ళ వివాహానంతరంకూడా ఆమె తను గాఢంగా ఇష్టపడే తన ప్రేమికుడు తిరుగుబోతు హెపార్టే చార్లెస్ ను తనవెంటనే ఉంచుకుంటానంది.ఆమె అందాన్నీ,సౌందర్యాన్నీ పిచ్చిగా ఆరాధించే నెపోలియన్ ఆమెకున్న ఈ పరపురుష వ్యామోహాన్ని అంగీకరిస్తూ చార్లెస్తో ఆమె గడపడానికి అవకాశం కల్పిస్తూకూడా,అవమానాలను సహిస్తూకూడా జోస్ఫిన్ ను కోరుకున్నాడు.ఆమె సకల వికారాకాంక్షల్ని తీరుస్తూ భర్తగా కొనసాగాడు.కారణం ఒక్కటే.పిచ్చి.ఆమెపట్ల,ఆమె అందంపట్ల ఏర్పడ్డ సెక్స్ పిచ్చి. ‘కామాతురాణాం న బిడియం న లజ్జ ‘కదా.
ఎవరి పిచ్చి వాళ్ళకు హాయి అన్న నెపోలియన్ చరిత్ర ఇలా ఉంటే..స్త్రీ పట్ల ఒకసారి మొహం మొత్తిందంటే ఎంత నీచంగా ఉంటుందో ఒక ఉదంతం చెబుతా.
నవీన విశ్వరూప శిల్పి..అంగవైకల్యమున్నా మనిషికి విజయంవైపు దూసుకుపోవడంలో ఏదీ అడ్డుకాదని ఋజువుచేసి చూపిన శాస్త్రజ్ఞుడు స్టీఫెన్ హాకింగ్ ది ఒక చిత్రమైన వింత ప్రవర్తన. విశ్వ విఖ్యాత సౌరశాస్త్రవేత్త గెలీలియో వర్ధంతినాడే 1942 జనవరి 8 న జన్మించి ఇరవై ఏళ్ళనాటికే ఆక్స్ ఫర్డ్ లో పి హెచ్ డి చేసే స్థాయికి ఎదిగిన అసాధారణ ప్రతిభాశీలి హాకింగ్.ఐతే అనూహ్యంగా అమ్యోట్రాఫిక్ లేటరల్ స్లెరాసిస్(ఎ ఎల్ ఎస్)అనే వింత కండరాల వ్యాధి సోకి ఇక జీవితం ముగుస్తుందన్న సంక్లిష్ట సమయంలో ఆయన జీవితంలోకి ప్రవేశించిన దేవతామూర్తి జేన్ వైల్డ్.అతన్ని వీల్ చైర్లో కూర్చుండ పెట్టుకుని ప్రేమనూ,స్నేహాన్నీ,ధైర్యాన్నీ అణువణువునా నింపి ‘బిగ్ బ్యాంగ్ ఏకబిందుత్వ భావన ‘,సూపర్ స్ట్రింగ్స్ ,బ్లాక్ హోల్స్(కాలబిలం లేదా కృష్ణబిలం)లను నిర్వచించి ‘ఐక్య క్షేత్రీయ సిద్దాంతం’ను ప్రతిపాదించి ప్రపంచ ప్రశంసలను పొందేందుకు సహకరించి తీవ్ర అంగవైకల్యంతో బాధపడ్తూ కదలలేని,నోటినుండి మాటరాని పరిస్థితుల్లో స్పీచ్ సింతసైజర్ తో అతన్ని విజయునిగా చేసి అతనితో ముగ్గురు పిల్లలను కన్న తర్వాత హాకింగ్ ఆమెకు ప్రతిగా చేసిందేమిటంటే తన యాభయవ ఏట జేన్ కు విడాకులిచ్చి తన నర్స్ ఎల్లెన్ మేసన్ ను పెళ్ళి చేసుకోవడం.
స్త్రీ పట్ల కొందరికి ఎంత పిచ్చి ఆరాధన కలుగుతుందో..మరికొందరికి అమానవీయ స్థాయిలో ఎందుకు మొహమొత్తి విముఖత ఏర్పడుతుందో చరిత్ర ఇలాంటి అనేక ఉదాహరణలతో పాఠాలను చెబుతూనే ఉంది రమణా.
జోస్ఫిన్,జేన్ వైల్డ్ అనే ఈ ఇద్దరు స్త్రీలు చిత్రమైన పురుష సంబంధ వ్యతిరిక్తతలకు సాక్ష్యంగా నిలిచిపోయారు.ఒకరు మూడు వందల సంవత్సరాలనాటి స్త్రీకి ప్రతినిధి ఐతే మరొకరు ఈనాటికీ మనముందు జీవిస్తూ కళ్ళముందు సజీవ బాధితురాలిగా,విస్మరించబడ్డ స్త్రీగా దర్శనమిస్తున్నారు.ఎలా అర్థం చేసుకోవాలి రమణా ఈ పరిస్థితిని.
అక్కడ  స్త్రీ  చేసింది పురుషున్ని ‘వాడుకో వదిలెయ్యి ‘.ఇక్కడ  పురుషుడు చేసింది స్త్రీని ‘వాడుకో వదిలెయ్యి ‘. అంతేనా.
రమణ అంతా వింటూనే ఆలోచిస్తున్నాడు వాహకంలో ప్రవహిస్తున్న విద్యుత్తులా.యథావిధిగా సుమ పరిజ్ఞానానికి విస్తుబోతూ ప్రశంసాపూర్వకంగా ఆమెవంక చూచి..క్షణకాలం అతనిలో ఒక విచిత్రమైన ‘ఇంత జ్ఞానం..ఇంత అందం..ఇంత అవగాహన..ఇంత ప్రతిభ గల ఈమె తన స్వంతమై తనలో లీనమైపోయిందికదా’అన్న భావన కలిగింది.పొంగిపోయాడు.పులకించిపోయాడు.
“ఏమంటావు సుమా” అతని గొంతు చాలా ప్రాధేయపూర్వకంగా ఉంది.
“చెప్పు..నన్నేం చేయమంటావో” అంది ప్రశాంతంగానే.
“చెప్పానుగదా..నువ్వు నాకు శాశ్వతంగా కావాలి”
“అంటే నన్ను పెళ్ళి చెసుకుంటావా.. మా ఆయనకు విడాకులిప్పించి,నా కొడుకును దత్తత తీసుకుని”అంది నవ్వుతూ గలగలా.
“ఊ..” తటపటాయింపు.అసంగతత.
“ఇది జీవితం రమణా.సినిమా కాదు.నవలా కాదు.అతి తాత్కాలిక ఉద్వేగాలకు లోనై తప్పులు చేసే వాళ్ళందరూ ఇలా శాశ్వత బంధాలను ఏర్పర్చుకుంటూపోతే ఒక్కొక్కరు ఏడెనిమిది పెళ్ళిళ్ళు చేసుకుని ఈ సమాజాన్ని భ్రష్టు పట్టించవలసి వచ్చేది.చాలావరకు మనుషులు ఏదైనా రుచికరమైన పదార్థం కావలసొస్తే ఆ హోటల్ కు వెళ్ళి తినివచ్చే పద్ధతినే పాటిస్తారుగాని..ఆ పదార్థాన్ని తయారుచేసే హోటల్ ను పెట్టుకోరు..అర్థమైందా”
“అంటే”
“సూటిగా రంగంలోకొస్తున్నా.నీక్కావలసింది నా దేహం.నా అందం.నేను రసాత్మకంగా ఇవ్వగల సెక్స్ సుఖం..ఇంకాస్త నాగరికంగా చెప్పాలంటే కొద్దోగొప్పో నాలెడ్జ్ గలిగిన లెర్న్ డ్ లేడీ పొందు.అంతేనా.”
“ఔను సుమా..”
“దెన్..లెటజ్ కం టు యాన్ అండర్ స్టాండింగ్.ఇక్కడ నేనుకూడ నీకొక రహస్యం చెప్పాలి రమణా నిజాయితీగా.కొంతమంది మగాళ్ళతో నాకు సంబంధాలు ఉండొచ్చుగాక.కాని నీతో ఏదో నాకే తెలియని ఒక అదృశ్యాసక్తీ,పిచ్చీ ఉన్నాయి.నేనుకూడా నిన్ను నీవలెనే బలంగా కోరుకుంటున్నాను.అందువల్ల..”ఆగిపోయిందామె సందిగ్ధత ఏదో ఆవరిస్తూండగా.
“…” రమణ ఒట్టి శూన్యంతో నిండి.,
“మేధావులనుకునే వ్యక్తులు కొందరు మనుషులను ఎంత ధారుణంగా దర్శిస్తారో చూడు రమణా..చెబుతా రెండు ఉదాహరణలు నార్మన్ మెయిలర్  అనే ప్రపంచ ప్రసిద్ధ రచయిత అంటాడు ‘వెజినా ఈజ్ ద వూండ్ దట్  నెవ్వర్ హీల్స్ ‘అని..ఇంత వికారంగా,బీభత్సంగా స్త్రీ మర్మాంగం గురించి చెప్పవలసిన అవసరం ఆ మహాశయునికుందా.ఒక అత్యాధునిక తెలుగు స్త్రీవాద కవయిత్రి పసుపులేటి గీత అంటుంది ‘ప్రక్కనున్న ప్రతి మగాడూ తన తొడల మధ్య బల్లేన్ని మోసుకు తిరుగుతున్నట్టే ఉంది ‘అని. ఇదీ ఒక విపరీత భావనే. మనుషులు చాలా చాలా తప్పులు చేస్తున్నారు రమణా. విచ్చలవిడిగా తాగుతున్నారు. నిర్దాక్షిణ్యంగా ఎదుటివాళ్ళను ధగా చేస్తున్నారు.హత్యలు చేస్తున్నారు. దోపిడీలు చేస్తున్నారు. ఐనా ఏ సిగ్గూ బిడియమూ లేకుండా హుందాగానే బాజాప్తాగా తిరుగుతున్నారు. వీళ్ళవల్ల సమాజానికి చాలా నష్టం ఉంది. కాని ఇద్దరికీ అంగీకారమై,ఇరుపక్షాలలో ఎవరికీ ఇబ్బంది కలుగని పరిస్థితుల్లో స్త్రీ పురుష సంబంధాలను మాత్రం ఒక క్షమించలేని నేరంకింద పరిగణిస్తూ చర్చకుపెట్టి విషాదానందాన్ని పొందుతున్నారు పెద్దలనబడే దుర్మార్గులు. ఐతే దీన్నికూడా బాగా డబ్బున్న ఉన్నతవర్గాల్లో మాత్రం ఒక అదనపు సామర్థ్యంగా,అదనపు అలంకారంగా భావిస్తున్నారు.సారాంశ మేమిటంటే..రైడ్ ద హార్స్..అంతే.గో..
మనం మన సంతోషం కోసం వేరే ఏ ఇతరులకూ ఇబ్బంది కలుగనంతకాలం..గో ఎహెడ్.మనం కలుస్తూనే ఉందాం. సాధ్యమైనంత కాలం మన కలయికను ఒక జీవిత భాగంగా చేసుకుని,బాధ్యతగా,సగౌరవంగా కలుద్దాం.ఓకె నా”
“థాంక్యూ సుమా.చాలా పాజిటివ్ గా ఆలోచించి ఇద్దరికీ అమోదయోగ్యమైన నిర్ణయం ప్రకటించావు.”రమణ ఉక్కిరిబిక్కిరయ్యాడు.
కాసేపు ఇద్దరూ మాట్లాడలేదు.
ఎదురుగా ఉన్న సముద్ర ఘోషే లయబద్ధంగా వినబడ్తూ,
“ఎనీ కండిషన్స్..టు బి మోర్ ఓపెన్”
“నొ.బేషరతు ప్రేమ.”
“నెలకు ఒక్కసారన్నా మనం బుద్దిదీరా కలుసుకోవాలి. కీలకమైన కష్టసుఖాల్లో ఒకరికొకరం పాలుపంచుకోవాలి. నీకోసం నేనున్నానన్న భావం,ప్రవర్తనా సగౌరవంగా కొనసాగాలి.ఏమంటావ్.”
“సరే..దీంట్లో ఒక గుప్త జ్వలన ఉంది రమణా..అందంగా చెప్పాలంటే ఒకటి వ్యామోహమోహనం..మరొకటి విషాదమోహనం..మెలాంకలి.ఇవే మనను మనకు తెలియకుండా అలా నడిపిస్తాయి జీవితాంతం భౌతిక ప్రతిబంధకాలు ఏర్పడనంతకాలం.మరి నీ పెళ్ళి సంగతి”
సుమ మాటలో ఒక రకమైన కన్సర్న్ వినబడింది.
“ఎంతైనా జానకి చాలా చాలా గొప్ప మనిషి రమణా.అటువంటివాళ్ళు చాలా అరుదు.ఐడిల్ అంటామే..అలా ఒక గొప్ప ఆదర్శ మహిళ ఆమె. మళ్ళీ ఆమెతో కొనసాగే అవకాశంగానీ,ఆలోచనగానీ లేవా.?”
“చాలా ఆలోచించాను సుమా.ఉహు.సాధ్యంకాదు. భావజాల పరంగా మేమిద్దరం పరస్పర భిన్నధృవాలం. ఒక్క అభిరుచి కూడా కలువదు. ఆమెది  అల్మోస్ట్  గాంధియన్ పాలసీ. పూర్తిగా నిస్వార్థ, నిరలంకార, నిర్వికార అతిసాధారణ జీవితాన్ని జీవించాలంటుంది. ఆస్తిపాస్తులు అస్సలే అవసరం లేదంటుంది.ఎలా కుదురుతుంది సుమా.అతి వేగవంతంగా మారుతున్న వర్తమాన ప్రపంచ సమాజంలో డబ్బు లేనివాడు ఒట్టి వెధవ.మనదగ్గర అస్సలే సంపద లేదని బయటివాళ్ళకు తెలిసిననాడు ఏ ఒక్కడూ మన ముఖాన్నికూడా చూడడు..ఔనా చెప్పు”
“ఇది అనంతకాలంగా మనుషుల మధ్య నలుగుతున్న సామాజిక సమస్య రమణా.ఎప్పుడైతే పాలకులు అధికారం,ఆధిపత్యం అనే మత్తులో సంపదను పోగుచేసుకుని చివరికి అన్నిఉన్నా ఏమీలేని ఒకానొక నిర్వేద స్థితికి చేరుకున్నారో ఒక అంతరాణ్వేషణ,మూలాల గుర్తింపు,ఈ సుఖాల వెనుక ఉన్న ఆనందానుభూతుల విశ్లేషణ..కోరిక..దుఃఖం..విముక్తి..అంతిమం..ఏమిటి అన్న స్వవిమర్శ మొదలైంది.వీటి సారాంశంగా ఉద్భవించిన అంతిమపరిష్కారం..పరిత్యాగం.గ్రీక్ లో సోక్రటిస్ చెప్పినా,భారత దేశంలో బుద్ధుడు చెప్పినా..మన ఆధునిక కాలంలో మహాత్మా గాంధీ చెప్పినా చరమం మాత్రం..పరిత్యాగమే.విడిచిపెట్టు.ఈ వ్యామోహాలనూ,కోరికలనూ,సౌఖ్య వాంఛలనూ,మోహవ్యామోహాలనూ,సుఖసంపదలపై ఇచ్ఛనూ..అన్నింటినీ వదులుకుని..అంతిమంగా..నగ్నత.మనిషి పుట్టినప్పుడు ఎలా  వచ్చాడో  అలా మళ్ళీ ఆ నగ్న స్థితికే చేరి..మహాభినిష్క్రమణం. “
“అది సరే సుమా.కాని ముందునుండి నా ఆలోచనా విధానం వేరు.జీవితమంటే ఒక చాలెంజ్.లేనిదానిని వెదికి దాన్ని పొందడంకోసం నిరంతరం శ్రమించడమే నా తత్వం.నేను కడు బీదరికంలో పుట్టాను.నా పూర్వీకులు కటిక దరిద్రాన్ని అనుభవించారు.ఒక పూట కూడును సంపాదించుకోడానికే వాళ్ళు అహర్నిశలూ కష్టపడ్డారు.తెలిసో తెలియకో వాళ్ళు గడిపింది కూడా అతిసాధారణ నిరాడంబర జీవితమేగదా.అది బుద్ధుని జీవితమౌతుందా.ఋషి జీవితంగా దాన్ని గౌరవిస్తామా.వాళ్ళను ధుఃఖానికి మూలం కోరిక అని గుర్తించి త్యాగించి బతికిన విజ్ఞులుగా ఆదరిస్తామా.దాన్ని బీదరికమంటాం.బ్రతుకుతో పోరాటం చేసిన పేద ప్రజలుగానే వాళ్ళను గుర్తిస్తాం.కదా.నేను ఈ బీద ప్రపంచంలోనుండి ఇప్పుడిప్పుడే మొలకెత్తి వికసిస్తున్నవాన్ని.నేను మన భారత తాత్విక వారసత్వంలో ఋషులూ, మహర్షులూ, సాధువులూ, అవధూతలూ..వంటి వాళ్ళు చెప్పిన విలువైన విషయాలనేమీ నిరాదరించడంలేదు.కాని నేను ఒక అధికారిక పాలకున్ని.తాటకిని చంపడం తనవల్ల కానపుడు విశ్వామిత్రుడు ఆశ్రయించడానికి ఒక దశరధుడుండాలి గదా. అందరూ విశ్వామిత్రులే ఐతే రాముణ్ణి ప్రసాదించగల దశరధులెలా అందుబాటులోకొస్తారు. ఇది ఒక వ్యవస్థ.దీంట్లో ఎవరి పాత్రను వాళ్ళు పోషించి అంతిమంగా సమాజ సమగ్రతను సంపన్నం చేయాలి.
ఇక నీతి,అవినీతి,దోపిడి..ఇవన్నీ సాపేక్ష పదాలు.వాటి నిర్వచనాలు ఆయా దేశ కాల స్థితులనుబట్టి మారుతూంటాయి.పునర్నిర్వచించబడుతూంటాయి.రెండు రూపాయలు సంపాదించే వాన్నుండి అర్థ రూపాయి తీసుకోవడం తప్పు కావచ్చు.కాని అప్పణంగా వేయి రూపాయలు సంపాదించే వాన్నుండి వంద రూపాయలు లాక్కోవడం పెద్ద తప్పేమీ కాదు.
నాది ఇప్పుడు నిలదొక్కుకునే స్థితి.
ఎదగాలి నేనిప్పుడు.
ముందు మొక్క ఏనుకుని చెట్టుగా పరివర్తించాలి.ఏ కొద్దిగా ఏమరుపాటు వహించినా మొక్కను పశువులు కొరికి తినేస్తాయి.
నన్ను నేను రక్షించుకుంటూ..శిల తనను తాను చెక్కుకుని శిల్పంగా మార్చుకున్నట్టు సివిల్ సర్వీస్ లో అంతర్గత పోరు సలుపుతూ నేను ఎదుగుతున్నానిప్పుడిప్పుడే.
నాకు చాలా కసి ఉంది.జీవితం మీద.ఎదగడం గురించి.ఆర్థికంగా నిలదొక్కుకోవడం గురించి.
గురజాడ అప్పారవు గారన్నట్టు.. తిండి కలిగితె కండగలదోయ్..కండగలవాడేను మనిషోయ్..వలె,
ఈ రోజు..డబ్బు..డబ్బు కలిగితె బతుకు గలదోయ్.బతుకగల వాడేను మనిషోయ్.
అదీ సుమా..చెప్పు ఇప్పుడు నేనేం చేయాలి.”
 
ఇంకా ఉంది……

రచన: అంగులూరి అంజనీదేవి
          వెంటనే ఆరాధ్యకు రాకేష్‌ గుర్తొచ్చాడు ”వద్దు. నాకు అబ్బాయిలతో ఫ్రెండ్‌షిప్‌ చెయ్యటం ఇష్టం లేదు” అంది ఆరాధ్య.
          ”కాళ్లు తడవకుండా సముద్రాన్నైనా దాటగలం కాని అబ్బాయిలతో ఫ్రెండ్‌షిప్‌ చెయ్యకుండా జీవితాన్ని దాటగలమా!” చాలా కూల్‌గా అడిగింది సరయు.
          ”అది మనం ఫాలో అయ్యేదాన్నిబట్టి వుంటుంది”
          ”మనం దేన్ని ఫాలో కాము. అవే మనల్ని ఫాలో అవుతాయి. దేన్ని దాటాలన్నా డబ్బు కావాలి. ఒక్కసారి మన అకౌంట్లో డబ్బు లేకపోతే దాని ప్రభావం జీవితంపై గంట గంటకి వుంటుంది. కావలసిన వాళ్లతో స్పర్ధలొస్తాయి. సమస్యలు వస్తాయి. మనవి అనుకున్నవన్నీ దూరమవుతాయి. ఇవన్నీ నేను నా లైఫ్‌లో ఫేస్‌ చేశాను” అంటూ తన స్టోరీ చెప్పబోయింది.
          ”వద్దు. చెప్పకు. నువ్వేం చెప్పినా నాకు రిలేటెడ్‌గా అన్పించి జరిగిపోయినవన్నీ గుర్తొస్తాయి”
          ”చెప్పకపోతే నువ్వు రాంగ్‌గా థింక్‌ చేస్తున్నావు కదా?” అంది సరయు.
          ఆరాధ్య లేచి ఆలోచిస్తూ అటు ఇటూ తిరగడం ప్రారంభించింది. ఆమె త్రిబైఫోర్త్‌ నైటీలో ఐదున్నర అడుగుల హనీకేక్‌లా వుంది. సరయు కూడా అలాంటి నైటీనే వేసుకుంది. కలర్‌ మాత్రం వేరు. ఈమధ్యన డ్రెస్‌లు కూడా ఇద్దరూ ఒకే మోడల్‌లో తీసుకుంటున్నారు.
          తిరుగుతున్న ఆరాధ్యవైపు చూసి ”నీకో విషయం చెప్పనా?” అంది సరయు.
          ఆరాధ్య ఆగి ఏమిటన్నట్లు చూసింది.
          ”నువ్వు ఇలా ఒంటరిగా వుంటే ఎన్ని ప్రాబ్లమ్స్‌నైనా ఎదుర్కొనవచ్చు. ఎక్కడైనా వుండొచ్చు. అదే నీకో బిడ్డ వుంటే నిన్నెవరు రానిస్తారు? ఎవరు షెల్టరిస్తారు? ఫ్యూచర్లో ఏ చిన్న గొడవ వచ్చినా ఆత్మాభిమానం చంపుకుంటూ హేమంత్‌ దగ్గరే వుండిపోవలసి వస్తుంది. అందుకే మీ మమ్మీ చెప్పినట్లు అబార్షన్‌ చేయించుకో! ఇప్పుడు సెకెండ్‌ మంతే కాబట్టి హాస్పిటల్లో హేమంత్‌ పర్మిషన్‌ అవసరం వుండదు. అదే ధర్డ్‌ మంత్‌ వచ్చిందనుకో! హేమంత్‌ పర్మిషన్‌ ఇచ్చినా అబార్షన్‌ చెయ్యరు. ఇప్పుడు రూల్స్‌ అలా వున్నాయి. ఏ డెసిషన్‌ అయినా నువ్వు స్పీడ్‌గా తీసుకోవాలి. మీ పేరెంట్స్‌ని రమ్మని చెప్పు! కావాలంటే నీకు నేను హాస్పిటల్లో హెల్ప్‌గా వుంటాను” అంది.
          ”మరి హేమంత్‌?”
          ”హేమంత్‌దేముంది ఆరాధ్యా! అతనేమైనా నీతోపాటుగా నీ ఇంట్లో పుట్టాడా? మహా అయితే కొద్దిరోజుల పరిచయం. అంత మాత్రాన అతనికోసం మమ్మీని హర్ట్‌ చేస్తావా?” అంది సరయు.
          ఆ మాటలతో మెత్తబడింది ఆరాధ్య.
          ”నువ్వెలా చెబితే అలా చేస్తాను సరయు!” అంది.
          ఆరాధ్య నోటినుండి ఇంత మంచి రెస్పాన్స్‌ వస్తుందని ఆమె వూహించలేదు.
          ”నాకు తెలుసు సరయు! నువ్వు నన్నెంత ఆత్మీయంగా చూసుకుంటున్నావో! నా గురించి ఎంత ఓపిగ్గా ఆలోచిస్తున్నావో! అందుకే నేను నీ మాటను కాదనలేకపోతున్నాను” అంది ఆరాధ్య.
          ”ఓ.కే. ఆరాధ్యా! థాంక్యూ!” అంది సరయు.
          ఆరాధ్య ఏదో అనే లోపల వాత్సల్య వచ్చింది. ఆమెను చూడగానే వాళ్ల మాటలు ఆఫీసు వర్క్‌ మీదకి మళ్లాయి.
                                              *****

మొన్న శార్వాణి అనంతపూర్‌ వెళ్తున్నప్పుడు ట్రైన్‌ దగ్గరకి వెళ్లిన హేమంత్‌తో ”నాన్నా! హేమంత్‌! జీవితంలో గెలవాలీ అంటే సంతోషంగా వున్నప్పుడు వాగ్దానాలు చెయ్యకూడదు. కోపంగా వున్నప్పుడు సమాధానాలు చెప్పకూడదు. నిరాశలో వున్నప్పుడు నిర్ణయాలు తీసుకోకూడదు. నేను వెళ్తున్నాను. నువ్వు జాగ్రత్త!” అంటూ వెళ్లి ట్రైన్లో కూర్చుంది. ట్రైన్‌ కదిలేంత వరకు కొడుకుతో మాట్లాడింది.
          ఆ సన్నివేశాన్ని హేమంత్‌ మరచిపోలేదు. ఆమె చెప్పిన మాటలు మరచిపోలేదు. అందుకేనేమో మనసులో ఎంత కోపంగా వున్నా ఆరాధ్య గురించి పాజిటివ్‌గానే ఆలోచిస్తున్నాడు.
          దానికి తోడుగా కాశిరెడ్డి ఎప్పుడు చూసినా గర్భిణీస్త్రీలు ఎలాంటి ఆహారం తీసుకోవాలి? ఎలాంటి ఎక్సర్‌సైజులు చెయ్యాలి? అన్న లిస్ట్‌ను ఆన్‌లైన్లో చూసి చెబుతుంటాడు. అంటే ఆరాధ్యను త్వరగా తీసుకొచ్చుకో. అక్కడ వుంచొద్దు అని దాని అర్థం… కళ్యాణమ్మ కూడా ఫోన్లో అలాగే చెబుతుంటుంది.
          సాయంత్రం ఆరుగంటల సమయంలో…
          ”నిన్న నాకు ఆరాధ్య కన్పించి ‘హాయ్‌’ చెప్పిందిరా!” అన్నాడు సంతోషంగా కాశిరెడ్డి. తన క్యూబికల్‌ వైపు వెళ్తూ… ”అంతేకాదురా! ఆరాధ్యను చూస్తుంటే పుట్టబోయే నా మేనల్లుడిని చూసినంత ఆనందంగా వుంది అని కూడా అన్నాడు.
          దానికి జవాబుగా నవ్వాడే తప్ప హేమంత్‌ మాట్లాడలేదు.
          ”ఎంతయినా ఈమధ్యన నవ్వడం ఎక్కువైందిరా నీకు. తండ్రివి కాబోతున్నానన్న శాటిస్‌ఫాక్షన్‌ కూడా ఒంటినిండా పాకిపోయి కన్పిస్తోంది” అంటూ తన జోక్‌కి తనే నవ్వుకుంటూ లాప్‌టాప్‌ ఓపెన్‌ చేసి ఆన్‌లైన్లోకి వెళ్లాడు. అందులో అనుకోకుండానే ఓ వెబ్‌సైట్‌ను ఓపెన్‌ చేసి సర్చ్‌చేస్తూ ”రే! హేం! ఇలారా!” అంటూ కేకేశాడు.
          ”వీడికేం కన్పించిందో. కేక చాలా గట్టిగా విన్పిస్తోంది” అని తనలో తను నవ్వుకుంటూ లేచి కాశిరెడ్డి కూర్చునివున్న క్యూబికల్‌ వైపు వెళ్లాడు హేమంత్‌.
          ”ఏంటి కాశీ! ఎందుకలా అరుస్తున్నావ్‌?” మామూలుగానే అడిగాడు.
          ”చూడరా! ఇక్కడేముందో!”
          ”ఏముందిరా?” అంటూ లాప్‌టాప్‌ స్క్రీన్‌ వైపు చురుగ్గా చూశాడు హేమంత్‌.
          ”ఏముందంటే! గర్భరక్షాంబిగై టెంపుల్లో పూజ చేయిస్తే పుట్టబోయే బిడ్డ తల్లిగర్భంలో తొమ్మిది నెలలు సురక్షితంగా వుండి, హెల్దీగా పుడుతుందట. గర్భరక్షాంబిక అంటే పార్వతిదేవి రూపం. ఆమె భర్త ముల్లైవన నాథర్‌ అంటే శివుని రూపం… పూజ చేశాక పార్వతి దేవి పాదాల దగ్గర పెట్టిన బ్లెస్ట్‌ ఆయిల్‌, ఘీ ప్రసాదం, శ్లోకం, చీరె పోస్ట్‌లో మనకు పంపిస్తారు. ఆ పూజను మనం ఆన్‌లైన్లో ఆర్డర్‌ చేస్తే చేస్తారట. ఈ పూజ చేయిస్తే ఫ్రీ డెలివరీ అవుతుందట. ఈ టెంపుల్‌ తమిళనాడులో వుంది. వెంటనే నువ్వు దీనికి డబ్బులు పంపు” అన్నాడు కాశిరెడ్డి.
          హేమంత్‌ కాశిరెడ్డి చెప్పినట్లే ఆ పూజ వివరాలను చూసి సంతోషపడ్తూ ఆన్‌లైన్లో ఆర్డర్‌ చెయ్యబోతుండగా వాత్సల్య దగ్గర నుండి కాల్‌ వచ్చింది.
          కాల్‌ లిఫ్ట్‌ చేసి ”చెప్పు వాత్సల్యా!” అన్నాడు హేమంత్‌.
          ”హేమంత్‌! నేను సరయుతో వుండట్లేదు” అంది.
          ”ఎందుకు? ఏమైంది? ఏమైనా అన్నదా?” అడిగాడు కూల్‌గా.
          ”అలాంటిదేం లేదు. ఇప్పుడు ముగ్గురమే కదా ఆ ఇంట్లో వుండేది. ఖర్చులు ఎక్కువయ్యాయి. షేరింగ్‌ తగ్గింది. నా మనీ ప్రాబ్లమ్స్‌ నీకు తెలుసుకదా! అందుకే ఎక్కువమంది వుండే ఇంటికి షిఫ్ట్‌ అవుతున్నాను. ఆల్‌రెడీ అయ్యాను. ఇది నీకు చెప్పాలని చేశాను” అంది ఆమెకూడా కూల్‌గానే.
          ”ఇది నాకు చెప్పటం దేనికి? లోగడ చెప్పాల్సినవేమీ చెప్పకుండా దాచావుగా!” అన్నాడు వస్తున్న కోపాన్ని అణచుకుంటూ
          ”ఇంక నేనేం దాచను హేం! అందుకే నీకీ కాల్‌ చేశాను”
          ”అంటే!” అర్థం కాలేదు హేమంత్‌కి…
          ”అంటే! ఆరాధ్యకి అబార్షన్‌ చేయించాలని ప్లాన్‌ చేస్తున్నారు హేం! ఇప్పుడు వాళ్ల పేరెంట్స్‌ వచ్చినట్లు సరయు కాల్‌ చేసింది. నువ్వు వెంటనే వెళ్లకపోతే జరగరానిది జరిగిపోవచ్చు” అంటూ కాల్‌ కట్‌ చేసింది.
          ”ఓ మైగాడ్‌!” అంటూ తల పట్టుకున్నాడు హేమంత్‌.
          కాశిరెడ్డి ”ఏమైందిరా హేం?” అని అడిగే లోపలే హేమంత్‌ ఆఫీసులోంచి బయటకొచ్చేశాడు.
          పార్క్‌ చేసివున్న బైక్‌ను వేగంగా నడుపుకుంటూ ఆరాధ్య వుంటున్న ఇంటికెళ్లాడు.
          వాత్సల్య చెప్పింది నిజమే! అక్కడి వాతావరణం అలాగే వుంది. శాంతారాం, రమాదేవి క్యారీబ్యాగ్‌ పట్టుకొని హాస్పిటల్‌కి వెళ్లాలని గేటు దగ్గర ఆటోకోసం నిలబడి వున్నారు. సరయు, ఆరాధ్య స్కూటీని బయటికి తీస్తున్నారు.
          అందరూ ఒక్కసారే హేమంత్‌ని చూసి షాకై ఎక్కడివాళ్లక్కడే స్టాట్యూల్లా నిలబడిపోయారు. తాము హాస్పిటల్‌కి వెళ్తున్నట్లు హేమంత్‌కి ఎలా తెలిసింది అన్న ప్రశ్న అందరి ముఖాల్లో స్పష్టంగా కన్పిస్తోంది.
          రమాదేవి అల్లుడిని చూడగానే ఏం గొడవ పెట్టుకుంటుందో ఏమోనన్న అనుమానంతో ”మనం లోపలకి వెళ్దాం!” అంటూ భార్యను లోపలకి తీసికెళ్లాడు శాంతారాం. ఆయనకు భార్య చేస్తున్న పని నచ్చడం లేదు. వద్దని గొడవ కూడా పడ్డాడు. ఆమె వినలేదు.
          సరయు, ఆరాధ్య లోపలకెళ్లకుండా, బయటకెళ్లకుండా స్కూటీ దగ్గరే నిలబడి చూస్తున్నారు.
          బైక్‌ను తీసికెళ్లి వాళ్లకి అడ్డంగా పెట్టి ”మీ ఇద్దరే వెళ్తారా హాస్పిటల్‌కి?” అన్నాడు హేమంత్‌. అతను ఎప్పుడూ లేనంత కోపంగా వున్నాడు. ఆగ్రహావేశాలతో బుసకొడుతున్నాడు.
          సరయు మాట్లాడలేదు. అసలు హేమంత్‌వైపే చూడటం లేదు. స్కూటీ వెనకాల ఏదో వున్నట్లు అదే పనిగా వంగి పట్టిపట్టి చూస్తోంది.
          హేమంత్‌కి సరయుతో అవసరం లేదు. అందుకే ఆరాధ్య రెక్క పుచ్చుకొని ”పద లోపలకి…” అన్నాడు.
          ఆరాధ్య అతనికన్నా ముందే లోపలకి వెళ్లి తల్లిదండ్రుల పక్కన కూర్చుంది. హేమంత్‌ ఆమె వెంటే లోపలకి నడిచి వాళ్లకి ఎదురుగా నిలబడ్డాడు.
          సరయు బయటకెళ్లినట్లు స్కూటీ శబ్దం విన్పించింది. కానీ ఆమె వెళ్లలేదు. వెంటనే లోపలికి వచ్చి తన గదిలోకి వెళ్లిపోయింది.
          ”మీకు నేనేం ద్రోహం చేశానని నా బిడ్డను కడుపులోనే చంపాలనుకుంటున్నారు?” సూటిగా చూస్తూ అడిగాడు హేమంత్‌ శాంతారాంని… శాంతారాం నాకేం తెలియదన్నట్లు తలవంచుకున్నాడు.
          హేమంత్‌ మరింత కోపంగా కళ్లెర్ర చేసి చూస్తూ ”ఆరాధ్యకి మీ అంత అనుభవం లేదు. మీరెలా చెబితే అలా వింటుంది. కానీ మీ వయసేమైంది” అన్నాడు.
          బిత్తరపోయింది ఆరాధ్య భర్త గొంతులో కన్పిస్తున్న కాఠిన్యానికి.
          రమాదేవి నిర్లక్ష్యంగా చూస్తోంది.
          వెంటనే ఆరాధ్యవైపు తిరిగాడు హేమంత్‌. ”వీళ్లు వయసున్న యానిమల్స్‌. నీ తెలివి ఏమైంది?” అన్నాడు ఆవేశంగా.
          ఆరాధ్య వూరుకోలేదు. అంతే ఆవేశంగా ఉరిమి చూస్తూ ”నా పేరెంట్స్‌ని పట్టుకొని నా ముందే యానిమల్స్‌ అంటారా? వాళ్లు మీకేం చేశారు?” అంది.
          రమాదేవికి యానిమల్స్‌ అంటే అర్థంకాక ”అంటే ఏంటండీ! అమ్మాయి అంత కోపంగా అడుగుతోంది. అదేమైనా అనకూడని మాటనా?” గొంతు తగ్గించి భర్తను అడిగింది.
          తల్లి అడిగేది విని ”మా వాళ్లకి మీరు యూజ్‌ చేసే పదాలకు అర్థాలు కూడా తెలియవు. ఎందుకంత గొంతు చేసి అరుస్తారు. ఇందులో వాళ్ల ప్రమేయం ఏమీ లేదు”
          ”ఏమీ లేకుంటే వాళ్లెందుకొచ్చారిప్పుడు?”
          ”కూతురు బాధల్లో వుంటే రారా?”
          ”ఏం బాధలొచ్చాయి నీకు?”
          ”ప్రెగ్నెన్సీ వచ్చి నోట్లో వాటర్‌ పోసుకోవాలన్నా వాంతులవుతూ నేనెంత బాధపడుతున్నానో నీకు తెలుసా? కడుపు నిండా నీళ్లు తాగలేక, తిండి తినలేక చచ్చిపోతున్నాను. ఇంత చిన్న వయసులోనే నాకీ కర్మేంటి? అందుకే నేనీ ప్రెగ్నెన్సీ వద్దనుకుంటున్నాను” అంది.
          హేమంత్‌ వెంటనే రమాదేవి వేపు చూసి ”ఏమ్మా! నువ్వు వాంతులు లేకుండానే ఇద్దరు బిడ్డల్ని కన్నావా? కన్నకూతురు తల్లి కాబోతుంటే ఆనందపడాల్సింది పోయి వాంతులకి భయపడి బిడ్డనే కనొద్దని చెబుతున్నావా? ఒక కన్నతల్లి కూతురితో చెప్పాల్సిన మాటలేనా ఇవి? నీకు మాత్రం పిల్లలు కావాలి. నువ్వు ‘అమ్మా’ అని పిలిపించుకోవాలి. మరి నీ కూతురో? కంప్యూటరా? మనిషి కాదా? తనకి పిల్లలు వద్దా?” అన్నాడు ఘాటుగా.
          అల్లుడి కోపానికి తొలిసారిగా వణికింది రమాదేవి.
          ”దాన్నేమీ అనకు బాబూ! దానికి అసలే లోబి.పి. మొన్ననే చావబోయి బ్రతికింది. ఏమైనా అనదలచుకుంటే నన్ను అను” అన్నాడు శాంతారాం.
          ”ఎవరినీ అనాల్సిన అవసరం నాకు లేదు మామగారూ! ఈ వయసులో మీకే మీ భార్యపట్ల అంత ప్రేమ వుంటే నాకీ వయసులో నా భార్య అంటే ఇంకెంత ప్రేమ వుండాలి? నాకేమైనా పెళ్లయి పదేళ్లయిందా? మీ కుళ్లు రాజకీయాల వల్ల పెళ్లయ్యాక గట్టిగా పదిరోజులు కూడా మేము ఆనందంగా లేము. ఇప్పుడు నా భార్య నాకు దూరంగా వుందని తెలిసి మీరేం చేశారు? ఆరాధ్య తల్లిదండ్రులుగా మీరు చెయ్యాల్సింది ఏమీ లేదా? అబార్షన్‌ తప్ప! మీరేం తల్లిదండ్రులండీ! అసలు ఈ సమాజంలో మీలాంటి తల్లిదండ్రులు వుంటారా? వుంటే కొట్టి చంపాలి” అన్నాడు.
          ”హేమంత్‌! వాళ్లనేమీ అనకు…” అరిచింది ఆరాధ్య.
          ”ఏమీ అనను. వాళ్లిప్పుడు నా బిడ్డను కడుపులోనే చంపెయ్యాలని వచ్చారు. ముందు మద్రాసు వెళ్లి వాళ్ల కొడుకు సునీల్‌ని చంపేశాకనే నా బిడ్డను చంపమని చెప్పు! వాళ్లకేమో కొడుకు కావాలి… కూతురు కావాలి… నాకసలు పిల్లలే వద్దా?” అన్నాడు.
          ముగ్గురు అవాక్కయి నోరెళ్లబెట్టారు.
          గదిలో ఉన్న సరయు పరిస్థితి కూడా అలాగే వుంది. ఆమెకు హేమంత్‌ మాటలు స్పష్టంగా విన్పిస్తున్నాయి.
          ”అవునూ! నాకు బిడ్డ పుడితే మీకేంటి బాధ? పెళ్లప్పుడు ఆరాధ్యకు బంగారం పెడతామని నా డబ్బులు కాజేశారు. ఇప్పుడు బిడ్డను కూడా కాజేస్తారా?”
          ”నా కసలు గోల్డ్‌ పెట్టుకోవడం ఇష్టంలేదు. ఇంకెప్పుడూ గోల్డ్‌ గురించి మాట్లాడకండి!” అంది వెంటనే ఆరాధ్య అతని మాటల్ని ఖండిస్తూ.
          ”ఫోటోల కోసం తప్ప నువ్వు గోల్డ్‌ పెట్టుకోవని, చీరలు కట్టుకోవని నాకు తెలుసు. నిన్నలా తయారుచేశారు వీళ్లు. పెళ్లికి ముందు హైదరాబాదు వచ్చి నీ తమ్ముడు చాలా తెలివిగా నీకు ఒంటి నిండా పెట్టుకోమని ఒన్‌గ్రాం గోల్డ్‌ నగలు కొనిచ్చి వెళ్లాడు. అవి పెట్టుకొని చూసుకున్నాక నీకు గోల్డ్‌ మీద మోజు పోయింది. వాళ్లకేమో స్వచ్ఛమైన నగలు, నీకేమో పిచ్చినగలు… వాళ్లు మనుషులు కాదని నాకెప్పుడో తెలిసిపోయింది. ఇంకా ఎందుకిక్కడ? పద ఇంటికెళ్దాం!” అన్నాడు హేమంత్‌.
          ”నేను రాను. మావాళ్లను అన్ని తిట్లు తిట్టాక కూడా నేను నీ దగ్గరకి వచ్చి వుంటాననుకుంటున్నావా? నేను రాను” అంది మొండిగా.
          ”నువ్వు రాకుంటే నేనెలాంటివాడినో చూస్తావ్‌! నా భార్యకు అబార్షన్‌ చేయించాలని చూస్తున్నారని మీ మమ్మీ, డాడీల మీద ఇప్పుడే కేస్‌ బుక్‌చేస్తాను! నా బిడ్డను కడుపులోనే అంతం చెయ్యాలని చూసిన వీళ్లు అసలు నా అత్త, మామలే కాదనుకుంటాను. వీళ్లెవరో! నేనెవరో!” అన్నాడు.
          ఖంగుతిన్నది ఆరాధ్య.
          శాంతారాంకి, రమాదేవికి ఊపిరాడడం లేదు.
          ఆరాధ్య ఏమనుకుందో ఏమో అప్పటికప్పుడే మారిపోయింది. ”పదండి! వెళ్దాం! మమ్మీ మీరు ఈ రాత్రికే ఊరెళ్లండి! సరయు వచ్చి మిమ్మల్ని ట్రైనెక్కిస్తుంది” అంటూ లోపలకెళ్లి తనకి సంబంధించినవి సర్దుకొని సరయుతో చెప్పి హేమంత్‌తో బయటకు నడిచింది.
          ఆరాధ్య వెళ్తుంటే అచేతనంగా చూస్తున్నారే కాని ఆమె తల్లిదండ్రులు చిన్న మాటకూడా మాట్లాడలేదు.

                                                                               ********

          హేమంత్‌ బైక్‌ మీద కూర్చుంది ఆరాధ్య.
          ఆమెకు హేమంత్‌ అంటే పట్టరాని కోపంగా వుంది.
          ఆ కోపంలో ఏం చేస్తుందో ఆమెకే తెలియడం లేదు. అతన్ని వెనక నుండి గట్టిగా నెట్టెయ్యాలని వుంది. బైక్‌ మీద నుండి పడెయ్యాలని వుంది. అతన్ని ఏదో ఒక విధంగా బాధ పెట్టాలని వుంది. కానీ ఎలా బాధపెట్టాలో తెలియడం లేదు. అటు, ఇటు కదులుతూ కూర్చుంది. అక్కడెవరూ లేకపోయినా ఎవరో వున్నట్లు ‘హాయ్‌’ చెబుతోంది. ఇది మరీ ఇబ్బందిగా వుంది హేమంత్‌కి… ఆరాధ్య ఎందుకలా చేస్తుందో అతనికి అర్థం కాలేదు.
          జీవితంలో ఇద్దరు వ్యక్తులు కలిసి జీవించాలనుకున్నప్పుడు ఒకరంటే ఒకరికి ఇష్టం, గౌరవం, కలిసి జీవించాలన్న తపన, ఆసక్తి, ఆరాటం వుంటేనే అది సాధ్యమవుతుంది. లేకుంటే అది ఎంత కష్టమో!!! హేమంత్‌ బైక్‌ను కంట్రోల్‌ చెయ్యలేక ”కుదురుగా కూర్చోలేవా? ఎందుకలా కదులుతావ్‌?” అంటూ వెనక్కి చూడకుండానే అడిగాడు.
          ఆమెకు మండింది. అంతవరకు వస్తున్న దుఃఖాన్ని ఆపుకోవటం వల్లనో ఏమో ఇప్పుడతను మాట్లాడగానే ”లోపల నీ బిడ్డ విపరీతంగా తంతుంటే కదలక ఏంచేస్తాను? చస్తానా?” అంది.
          ఇదేదో తేడా సమాధానంలా వుందే అని మనసులో అనుకొని ”ఇద్దరికీ మధ్యలో ఆ బ్యాగెందుకు? ఇలా ఇవ్వు ముందు పెట్టుకుంటాను” అన్నాడు.
          ”వద్దులే!” అంది పొడిగా.
          ”ఎందుకొద్దు. అది నన్ను గుచ్చుకుంటోంది. ఇన్‌కన్వీనియంట్‌గా వుంది. తియ్యి” అన్నాడు.
          ”గుచ్చుకుంటుందా?” వెటకారంగా, కోపంగా వత్తి పలుకుతూ కసిగా అంది. బ్యాగ్‌ను మాత్రం తియ్యలేదు. అతని భుజాల మీదుగా ఎదురుగా కన్పిస్తున్న రోడ్డును చూస్తోంది. ఆమె చూపులు చాలా నిర్లిప్తంగా వున్నాయి. నిరాశగా వున్నాయి.
          ”తియ్యకుంటే విసిరి అవతల పడేస్తాను. నా సంగతి నీకు తెలుసుగా!”
          ”ఇంతవరకు తెలియదు. ఇప్పుడిప్పుడే తెలుస్తోంది. అవతల పడెయ్యటమే మీకు తెలుసని…”
          ”ఏం మాట్లాడుతున్నావే! బ్యాగ్‌ తియ్యకుండా!” అంటూ సడన్‌గా బైక్‌ను పక్కకి తీసి ఆపాడు.
          బైక్‌ ఆగి ఆగగానే టక్కున దిగి నిలబడింది ఆరాధ్య.
          ”బైకెందుకాపారు? నన్ను మళ్లీ సరయు దగ్గరకి తీసికెళ్లి దింపుతారా?” అంది.
          ”సరయు దగ్గరికా! నెవ్వర్‌! నిన్నిక ఫ్రెండ్స్‌ దగ్గర వుంచను. సరయును మరచిపో!” అంటూ ఆమె వైపు చూసింది క్షణమే అయినా చాలా పరిశీలనగా చూశాడు.
          ఆమె భుజానికి తగిలించుకున్న హేండ్‌బ్యాగ్‌ నలుపు, చేతిలో పట్టుకొని వున్న బ్యాగ్‌ నలుపు, చున్నీ నలుపు, ప్యాంట్‌ నలుపు. ఒక్క టాప్‌తప్ప డ్రస్‌ మొత్తం నలుపే!
          ”నిన్ను బ్లాక్‌ వాడొద్దని చెప్పాను. అయినా వాడుతున్నావా?” అడిగాడు హేమంత్‌ ఆశ్చర్యపోతూ.
          ”వాడితే ఏమవుతుంది? నాకు చిన్నప్పటి నుండి మా మమ్మీ ఏ డ్రస్‌ తీసుకున్నా బ్లాక్‌ డిజైన్‌ వుంటేనే తీసుకునేది. నేనేమేనా నలుపా? డ్రస్సేగా! అదేదో పెద్ద నేరమైనట్లు మీరు చెప్పిన ప్రతిదీ నేను వినాలి. నాకంటూ ఓ కలర్‌ వుండొద్దు. ఓ టేస్ట్‌ వుండొద్దు. అసలు మీరిలా ఆలోచిస్తారని పెళ్లికి ముందు కొంచెం కూడా వూహించలేదు తెలుసా?” అంది. ఆమె మామూలుగా మాట్లాడడం లేదు. నడుం మీద చేతులుంచుకొని తీవ్రంగా చూస్తూ మాట్లాడుతోంది.
          ”నీ జాతకం ప్రకారం నువ్వు నలుపు వాడకూడదట. అడిగి తెలుసుకున్నాకనే నేను నీకు చెప్పాను. కొంచెం కూడా సెంటిమెంట్స్‌ లేవా నీకు? కనీసం నీ మంచిని కూడా కోరుకోవా?”
          ”సెంటిమెంట్స్‌తో లైఫ్‌ నడవదని నాకు తెలుసు. నేను ఈ కాలం అమ్మాయిని…. సాఫ్ట్‌వేర్‌ జాబ్‌ చేస్తున్నదాన్ని… అయినా నా జాతకం ఎవరడిగి తెలుసుకున్నారు? మీ కళ్యాణి ఆంటీయేగా! ఆవిడెందుకండీ అన్నిటిల్లో ఇన్వాల్వ్‌ అవుతుంది? ఆవిడకింకేం పని వుండదా? నాకసలు సెన్సే లేనట్లు ట్రీట్‌ చేస్తోందెందుకు? అందుకే ఎవరి మాట వినాలో ఎవరిమాట వినకూడదో నాకు తెలుసు. చిన్నపిల్లను అనుకుంటున్నారా? బి.టెక్‌ చదివానని చెప్పండి!” అంది ప్రౌడ్‌గా. ఆమె ఒక్కోమాట హేమంత్‌ ముఖంలోకి చూస్తూ గట్టిగా మాట్లాడుతుంటే అటుఇటు వెళ్లేవాళ్లు ఒక్కక్షణం ఆగి నిలబడి చూసి మళ్లీ వెళ్తున్నారు.
          హేమంత్‌కి తల్లి మాటలు గుర్తొచ్చాయి ”హేమంత్‌! నీకు నీ భార్య మీద కోపం వచ్చినా, నీ భార్యకు నీమీద కోపం వచ్చినా అది నాలుగు గోడల మధ్యనే ప్రదర్శించుకోండి! నలుగురూ తిరిగే రహదారిలో మాత్రం నిలబడి మాట్లాడుకోవద్దు. అందరి అభిప్రాయాలు ఒకేలా వుండనట్లే చూసే చూపుకూడా ఒకేలా వుండదు. ఆరాధ్య నీతో వాదిస్తున్నప్పుడు బయట ఎవరు చూసినా ఆమె నీ భార్య అని అనుకోరు. లేపుకొచ్చిన పిల్లతో గొడవ పడుతున్నావనుకుంటారు. ఈ విషయంలో నువ్వు చాలా సంయమనం పాటించాలి. తొందరపడొద్దు” అంది.
          ఆ వాతావరణాన్ని చూస్తుంటే తల్లి మాటలు నిజమే అన్పించాయి.
          అటుఇటు వెళ్లేవాళ్లు చూసేకొద్దీ ఆరాధ్య ఇంకా ఎక్కువ చేసి మాట్లాడుతోంది.
          ”సరే! బైకెక్కు! ఇంటికెళ్లి మాట్లాడుకుందాం!”
          ”ఎక్కుతాను. ఇంటికెళ్లాకనే మాట్లాడుకుందాం! కానీ ఒక్కటి మాత్రం చెప్పండి మీవాళ్లతో…” అంది.
          ”ఏంటా ఒక్కటి! త్వరగా చెప్పు!” అన్నాడు. అతనికి ఎక్కువసేపు అక్కడ నిలబడాలని లేదు. అప్పటికే జనాలు చాలా డర్టీగా చూస్తున్నారు.
          ”చెబుతాను. వినండి! నేను ఉద్యోగం చేస్తున్న అమ్మాయిని. ఏ విషయంలోనైనా స్ట్రాంగా వుంటాను. స్ట్రాంగ్‌గానే ఆలోచిస్తాను. చిన్న విషయంలో కూడా కాంప్రమైజ్‌ కాను. అయ్యాను అంటే దాని వెనకాల సవాలక్ష కారణాలు వుంటాయి. అది గమనించకుండా ఏదో అయ్యానని అక్కడ నిలబడు, ఇక్కడ కూర్చో, ఇది తిను, ఇది వద్దు. ఈ డ్రస్‌ వేసుకో ఇది నలుపు కాదు. అంటే మాత్రం ఒప్పుకోను. నాకసలే నా టెన్షన్స్‌ నాకున్నాయి” అంది.
          కంగారుగా అటుఇటు చూసి బైక్‌ స్టార్ట్‌ చేశాడు హేమంత్‌. అతనికి లోకభీతి ఎక్కువ. అది ఆమెకు లేదు. అందుకే ఆమె చాలా మామూలుగా ముఖంపెట్టి చాలా ప్రశాంతంగా బైకెక్కి కూర్చుంది.

                                                      *************
          హేమంత్‌, ఆరాధ్యలు వెళ్లాక శాంతారాం, రమాదేవి నిర్వీణ్ణులై కూర్చుండిపోయారు. శాంతారాం కుర్చీలో వెనక్కి వాలి కళ్లు మూసుకున్నాడు. రమాదేవి భర్తవేపు చూసింది.
          ”ఎంత ప్రశాంతంగా నిద్రపోతున్నాడో చూడు. ఎక్కడికొచ్చినా నిద్రే! దిక్కుమాలిన నిద్ర. పిల్లను వాడు తీసికెళ్లాడన్న స్పృహకూడా లేదు. ఎప్పుడొస్తుందో తెలివి…” అనుకుంటూ, నుదుటి మీద గట్టిగా శబ్దం వచ్చేలా కొట్టుకుని, సరయు వుండే గదిలోకి వెళ్లింది.
          సరయు లాప్‌టాప్‌లోకి చూస్తూ బోర్లా పడుకొని వర్క్‌ చేసుకుంటోంది. రమాదేవి గదిలోకి వచ్చినట్లు ఆమె చూడలేదు. రమాదేవి అది గమనించి ఆ గదిలో ఎక్కడ కూర్చోవాలి అన్నట్లు ఆసనాన్ని వెతుక్కుంటుంటే అప్పుడు చూసింది సరయు.
          అంతవరకు పడుకొని వున్న సరయు లేచి కూర్చుని పక్కకి జరిగి-
          -”ఆంటీ! కూర్చోండి!” అంది.
          ”నువ్వేదో పనిలో వున్నట్లున్నావ్‌?” సందేహంగా చూస్తూ అడిగింది రమాదేవి.
          ”పర్వాలేదాంటీ!”
          ”నీపని ఆగిపోతుందేమో!”
          నవ్వి ”అలా ఏం ఆగదులెండి!” అంది సరయు.
          లాప్‌టాప్‌లో లైట్‌ వెలుగుతూ, ఆ వెలుగులో చిన్నచిన్న ఇంగ్లీష్‌ అక్షరాలు, మధ్య మధ్యలో బాక్స్‌లు కట్టినట్లు గీతలు కన్పిస్తుంటే ఆసక్తిగా చూసి ”ఏంటమ్మా ఆ పని?” అంటూ అడిగింది రమాదేవి. ఆమెకు ఏది కన్పిస్తే అది తెలుసుకోవాలన్న జిజ్ఞాస ఎక్కువ. అది తనకు అవసరం లేకపోయినా అంతే! వున్నా అంతే! అడిగి తెలుసుకుంటే పోయేదేముంది! వచ్చేది తప్ప అనుకుంటుంది. చెప్పేవాళ్లు వుండాలే కాని అడిగిందే అడిగి చంపుకుతింటుంది.
          ”ముందు మీరు కూర్చోండి ఆంటీ చెబుతాను”
          రమాదేవి కూర్చుంది. కూర్చున్నా ఆమె చూపులు లాప్‌టాప్‌ మీదనే వున్నాయి.
          సరయు లాప్‌టాప్‌ వేపు వేలు చూపించి ”అమెరికాలో వుండే మా క్లయింట్‌కి వర్క్‌ ప్రోగ్రెస్‌ మీద డెమో ప్రజెంటేషన్‌ ప్రిపేర్‌ చేస్తున్నానాంటీ!” అంది.
          రమాదేవికి ఒక్కముక్క అర్థం కాకపోయినా, అడిగినా అర్థం కాదనుకుందో ఏమో మౌనంగా చూసింది.
          సరయు మాత్రం ”మేము ఏ రోజుకారోజు మా కంపెనీ ద్వారా ఆమెరికాలో వీక్లీ రిపోర్ట్స్‌ పంపించాలి ఆంటీ! ఇవాళ ఆరాధ్యతో హాస్పిటల్‌కి వెళ్లాలని లీవ్‌ పెట్టాను. ఈరోజు ఫ్రైడే కదా! క్లయింట్‌ వీక్లీ వర్క్‌ ఇంపార్టెంట్‌ పెర్పార్మెన్స్‌ ప్రజెంటేషన్‌ పెండింగ్‌లో వుంది. అందుకే ‘వర్కింగ్‌ ఫ్రం హోం’ చేస్తున్నాను” అంది.
          ”ఇలాంటివి మా ఆరాధ్య కూడా చేస్తుందా?”
          ”తను చెయ్యదు ఆంటీ!”
          ”ఎందుకు చెయ్యదు?”
          ”తను ప్రెషర్‌ కాబట్టి ఇలాంటి వర్క్‌ తనకి వుండదు”
          ”ఆఫీసులో వుంటుందా?”
          ”ఆఫీసులో కూడా తక్కువగానే వుంటుంది”
          ”ఏం తక్కువో ఏమో సరయూ! నా బిడ్డ ఉద్యోగంలో చేరాక చాలా వీకైపోయింది” అంటూ బాధపడింది.
          సరయు మళ్లీ లాప్‌టాప్‌ వేపు తిరిగి ”అలా ఏం లేదాంటి! ఆరాధ్య బాగానే వుంది. మొన్న హాస్పిటల్‌ వెళ్లినప్పుడు బ్లెడ్‌ పర్సెంటేజ్‌ కూడా చూశారు. నోప్రాబ్లమ్‌! ఆరాధ్య హెల్త్‌ ఈజ్‌ పర్‌ఫెక్ట్‌!” అంది.
          ”తల్లిని కదా సరయూ! నా కళ్లకి నా బిడ్డ అలాగే కన్పిస్తుంది?” అంది రమాదేవి.
          తల్లి అయినంత మాత్రాన ఉన్నది ఉన్నట్లు కన్పించదా? చిత్రంగా వుందే! ఎంత ఆశ్చర్యం! ఎందుకలా కన్పించదు? ఎందుకంటే తల్లి మనసు చాలా గొప్పది, అద్భుతమైనది, అద్వితీయమైనది కాబట్టి. అంతేకాదు. దయా, జాలి, కరుణ ఒక్క తల్లికే వుంటాయంటారు. అది ఊహ కాదు. కల్పనా కాదు, పచ్చి నిజం. సరయుకు తల్లి లేకపోవటం వల్లనో ఏమో లాప్‌టాప్‌ మీద వున్న చూపుల్ని రమాదేవి వైపుకి మళ్లించి శ్రద్ధగా ఆమె మాటల్ని వినసాగింది.
          సరయు పూర్తిగా తన వైపుకి తిరిగాక రమాదేవి చాలా విచారంగా ముఖంపెట్టి ”హేమంత్‌ మాటలు విన్నావుగా సరయూ! మమ్మల్ని అనాల్సిన మాటలేనా అవి? ఆరాధ్య కడుపులో రెండు నెలలు కూడా నిండని నెత్తుటి గుడ్డు ఎక్కడ! బి.టెక్‌ చదువుతున్న నా కొడుకు సునీల్‌ ఎక్కడ? సునీల్‌ని చంపెయ్యమనటం బావుందా? నీకు నచ్చిందా? అంత తప్పు మేమేం చేశాము. మమ్మల్ని హేమంత్‌ సరిగా అర్థం చేసుకోవటం లేదు. ఎలా బడితే అలా మాట్లాడుతున్నాడు” అంటూ కన్నీళ్లు రాకపోయినా వచ్చినట్లే కొంగుతో కళ్లను వత్తుకుంది.
          ”మీరు బాధపడకండి ఆంటీ! అతనేదో ఆవేశంలో అలా అన్నాడు. అబార్షన్‌ అనేది అంత పెద్ద సీరియస్‌ మేటరేం కాదు. నేను చాలాసార్లు చేయించుకున్నాను. లైట్‌” అంది.
          ”లైటా!! చాలాసార్లు చేయించుకున్నావా?” విభ్రమగా చూస్తూ అడిగింది.
          ”అవునాంటీ!” అంది సరయు ఏమాత్రం తడబడకుండా.
          సరయుకి దగ్గరగా జరిగి గొంతు తగ్గించి ”ఒకసారి అబార్షన్‌ చేయించుకుంటే మళ్లీ ప్రెగ్నెన్సీ రాదంటారు నిజమేనా సరయూ?” అడిగింది రమాదేవి.
          ”రాదని కాదాంటీ! వస్తుంది. బై మిస్టేక్‌! రావొచ్చు. రాకపోవచ్చు. కొంచెం కష్టం కూడా కావచ్చు. అందుకే భయపడేవాళ్లు భయపడుతుంటారు. భయపడనివాళ్లు అసలు భయపడరు”
          ”మరి నీకు అలాంటి భయాలేమీ లేవా?”
          ”లేవాంటీ! ఎందుకంటే నన్ను పెళ్లిచేసుకున్న అతని మనసు నిలకడైంది కాదు. అతనితో పిల్లల్ని కంటే కొని బర్డన్‌ తెచ్చుకున్నట్లే! అదీకాక నాకు అతనితో వున్నప్పటికంటే పెళ్లికి ముందే సౌకర్యంగా వున్నట్లనిపించింది. అందుకే నేను అతన్నుండి దూరంగా వుండాలని విడాకులు తీసుకున్నాను. అవి తీసుకోటానికి కూడా నాకు చాలా డబ్బులు ఖర్చయ్యాయి. డబ్బుకన్నా మనశ్శాంతే ముఖ్యమనుకున్నాను… ఒకవేళ పెళ్లి కాకుండా పిల్లల్ని కనే అవకాశమే వుంటే నేను దాన్ని తప్పకుండా ఫాలో అవుతాను. ఎందుకంటే నాకు నచ్చని భర్తకు భార్యగా వుండాల్సిన అవసరం కాని, ఆ బాధలు కాని నాకు ఏమాత్రం అవసరం లేదు. ఆంటీ! నేనిలా అంటున్నందుకు మీరేమీ అనుకోకండి! ఎందుకంటే నా భర్తలో నేను చాలా ప్రపంచాన్ని చూశాను. ఆ ప్రపంచంలో నేను ఇమడలేకపోయాను. నాకెందుకో అతన్ని నాతో పోల్చుకున్నప్పుడు అతను నాకన్నా తక్కువగా అన్పించాడు. కారణం అతను నాచుట్టూ తన అహంకారపు మానసిక వ్యూహాన్ని పన్నేవాడు. చీప్‌ ట్రిక్స్‌ ప్లే చేసేవాడు. అలాంటి వ్యూహాలు నాకు నచ్చవు” అంది.
          రమాదేవి సరయు మాటల్ని నోరెళ్లబెట్టి విన్నాక
          ”నీకు తోడు వద్దా సరయూ? అతను లేకుండా నువ్వు వుండగలవా?” అంది.
          ”అతని తోడు లేకపోయినా నేను వుండగలను ఆంటీ! ఎందుకంటే నేను జాబ్‌ చేస్తున్నాను కదా! అందుకే అతని అవసరం నాకు అంతగా లేదు. కానీ అతను మాత్రం పెళ్లికి ముందుకన్నా పెళ్లయ్యాకనే సంతోషంగా వున్నాడు. అది తెలిసి కూడా రోజూ నాతో ఘర్షణ పడేవాడు. వేధించేవాడు. మా అభిరుచులు కలవలేదు. అభిప్రాయాలు కూడా కలవలేదు. ఏ రకంగా చూసినా అతనితో నేను తీర్చుకునే అవసరాలు కూడా నాకేం కన్పించలేదు. ఏ రోజూ నన్ను అతను శ్రద్ధగా చూసింది లేదు. ఆలంబన ఇచ్చిందీ లేదు. ఆదుకున్నదీ లేదు. ప్రేమించిందీ లేదు. అందుకే ఇలా ఒంటరిగా వున్నాను. ఇప్పుడు చెప్పండి ఆంటీ! నాలాంటి వాళ్లకు ప్రెగ్నెన్సీ తెచ్చుకోవటం, పిల్లల్ని కనటం అవసరం అంటారా?” అడిగింది సరయు.
          అటు ఇటు కాకుండా తల వూపింది రమాదేవి.
          ”ఆంటీ! మీరోజులు వేరు. ఇప్పటి ఈ రోజులు వేరు. నాలాంటి అమ్మాయిలకు ఉద్యోగంతో వున్నంత అవసరం పిల్లలతో వుండదు. పరిస్థితులు ఎలా మారినా మమ్మల్ని ఉద్యోగాలు ఆదుకుంటాయి కాని పిల్లలు ఆదుకోరు”
          ”చక్కగా మాట్లాడుతున్నావు సరయు!” అప్పుడు నోరు విప్పింది రమాదేవి.
          ”మీరు ఆరాధ్యకు అబార్షన్‌ చేయించాలనుకోవటంలో తప్పులేదాంటీ! ఎందుకంటే ఉద్యోగం చేస్తూ ఓ బిడ్డను మోసి, కని పోషించడమంటే మాటలు కాదు. దానికి పెద్దవాళ్ల సపోర్ట్‌ చాలా కావాలి. అంత ఫ్రీగా మీరు లేరేమో కదా! అంకుల్‌కి వండిపెట్టాలి. మీ బాధ్యతలు మీకున్నాయేమో!!” పెద్దవాళ్లు ఎవరున్నారు?”
          ”ఆ మూర్ఖుడికి అది అర్థం కాక నా కొడుకుని చంపెయ్యమంటున్నాడు. నాకేమైనా పదిమంది కొడుకులున్నారా? వుండేది ఆ ఒక్కడే! నీకు తెలుసో లేదో నా కొడుకును చూస్తే చాలు కళ్లలో నిప్పులు   పోసుకుంటాడు. వాడు లేకుంటే ఆస్తి మొత్తం ఆక్రమించుకోవచ్చనో ఏమో! అప్పటికీ చెప్పాం! ‘నిన్ను మా రెండో కొడుకులా అనుకుంటున్నాం. మాకు సునీల్‌తో పాటు నువ్వుకూడా కొడుకులాంటి వాడివే’ అని… అయినా మమ్మల్ని ద్వేషిస్తూనే వుంటాడు. మా కర్మ కాకుంటే మాకు ఇలాంటి అల్లుడు దొరకటం ఏమిటి?” అంటూ నెత్తీ, నోరూ కొట్టుకుంది.
                సరయు మాట్లాడలేదు.
                ”మా మరుదుల కోడళ్లని, మా అక్కల కోడళ్లని వాళ్ల భర్తలు ఎంత బాగా చూస్తారో తెలుసా? పువ్వుల్లో పెట్టుకొని చూస్తారు. ఒక్క పైసా కట్నం కూడా తీసుకోలేదు. కాన్పులు కూడా వాళ్ల సొంత ఖర్చులతోనే చేసుకున్నారు. పుట్టింటికి పంపనే లేదు. వాళ్లను చూస్తుంటే నా బిడ్డకు కూడా అలాంటి భర్త దొరకలేదని ఒకటే బాధ నాకు… ఎక్కడైనా భర్తలు అలాగే వుంటారు సరయు! ఇలా ఎక్కడా వుండరు…. ఇలాంటి అల్లుడు మళ్లీ పుట్టడనుకో!” అంది ఏడుపు కళ్లతో… ఆ కళ్లు రెండూ ఎర్రబడి వున్నాయి. దురద పుడితే నలిపినట్లు కొంగుతో ఆ కళ్లను ఒకటే నలుపుతోంది.
                సరయు ఆశ్చర్యపోయి చూస్తోంది. ఈవిడ ఆరాధ్యతో కూడా ఇలాగే మాట్లాడుతుందా అని… ”హేమంత్‌కి మీరు కట్నం బాగా ఇచ్చారా ఆంటీ! ఇచ్చే వుంటారు. సాఫ్ట్‌వేర్‌ అబ్బాయి కదా! ఎంత ఇచ్చినా ఈ కాలం అబ్బాయిలు తృప్తి పడరు ఆంటీ! హేమంత్‌ కూడా అలాగే మీరు ఇచ్చింది చాలక డిమాండ్‌ చేస్తున్నాడా?” అంది.
                ”చాలానే ఇవ్వాలనుకున్నాం! ఇవ్వక ఏం చేస్తాం! మాకేమైనా పదిమంది కూతుళ్లు వున్నారా? వుండేది ఆ ఒక్కతేగా!” టక్కున ముక్కు తుడుచుకుంది.
                ”అదికాదులెండి ఆంటీ! నాకు తెలిసి చాలాచోట్ల ఇవ్వాలనుకున్నది పెళ్లిలో ఇచ్చేసి సైలెంట్‌గా వుండిపోతారు. మళ్లీ గొడవలు లేకుండా చేసుకుంటారు. అదేం అంటే అల్లుడేమైనా కొడుకా పాకెట్‌మనీ ఇచ్చినట్లు అప్పుడప్పుడు డబ్బులిచ్చి కొనుక్కోమనటానికి పెళ్లిలో పెద్దమనుషుల ముందు ఏమిస్తామని మాట్లాడుకున్నామో అది ఇచ్చేయాలి అంటుంటారు. మా ఫ్రెండ్స్‌ పెళ్లిళ్లలో చూస్తుంటాం కదా!” అంది.
                ”మేము కూడా ఇస్తాము సరయు. ఎందుకంటే మా ఆరాధ్య అంటే మాకు ప్రాణం. ప్రేమగా పెంచుకున్నాం. ఎంత ప్రేమగా పెంచుకున్నామంటే అది చెప్పినా అర్థం కాదు. ఒక్క కూతురైనందువల్ల మా ప్రాణమంతా దానిమీదనే పెట్టుకొని పెంచుకున్నాము. మాది స్వీట్‌హౌజ్‌ అన్నమాటే కాని దానికెప్పుడు అందులో స్వీట్స్‌ పెట్టలేదు. అల్లూరయ్య నేతి స్వీట్స్‌, పుల్లారెడ్డి నేతి స్వీట్స్‌ తెచ్చిపెట్టి పెంచుకున్నాం. దానికి మేము కోరిన తిండి పెట్టుకొని పెంచుకున్నాం…” అంది.
                అది వినగానే సరయుకి ఓ డౌట్‌ వచ్చింది. ఆరాధ్య ఇన్నిరోజులు తన దగ్గరే వున్నది కదా ఒక్క రోజన్నా అల్లూరయ్య స్వీట్స్‌ గురించి చెప్పలేదు. పుల్లారెడ్డి స్వీట్స్‌ గురించి చెప్పలేదు. అంత ప్రేమగా పెంచుకున్న వాళ్లయితే ఒక్కసారైనా ఆ స్వీట్స్‌ని కొరియర్‌లో పంపి వుండాల్సింది కదా! ఏమోలే అదిప్పుడు అడిగితే బావుండదు. అసలే బాధలో వుంది. బాధలో వున్నవాళ్లను బాధపెడితే వాళ్ల బాధలన్నీ బాధపెట్టినవాళ్లకి ట్రాన్స్‌ఫర్‌ అవుతాయట. ఫ్రెండ్స్‌ అనుకుంటుంటే విన్నది. అప్పటి నుండి ఓవర్‌ ఫ్రాంక్‌నెస్‌ని పూర్తిగా తగ్గించుకుంది.
                అందుకే ”ఆంటీ! మీరేమి వర్రీ కాకండి! హేమంత్‌ కూడా ఆరాధ్యకు కోరిన తిండి తెచ్చిపెడతాడు. చూస్తుంటే అతను మంచివాడిలాగే అన్పిస్తున్నాడు” అంది.
                ”పెళ్లయ్యాక అతనికీ, మాకు గొడవలొచ్చాయి సరయు! ఎంత మంచివాడైనా ఆ కోపం అలాగే వుంటుందిగా! అందుకే దాన్ని అతనికి దూరంగా వుంచితేనే అది మనశ్శాంతిగా వుంటుందని మా కోరిక…ఇప్పుడది హేమంత్‌ దగ్గరకి వెల్లటం మాకు ఇష్టమే లేదు”
                ”తనకేమైనా ఇబ్బందిగా వుంటే మళ్లీ నా దగ్గరకే వస్తుందిలెండి ఆంటీ! నేనుకూడా తనకి కాల్‌ చేస్తూ టచ్‌లో వుంటాను” అంది.
                ”వుండమ్మా! లేకుంటే ఆ మూర్ఖుడు తన బిడ్డను కనేదాకా వదిలేలా లేడు. ఈ లోపల దాన్ని ఎన్ని తిప్పలు పెడతాడో ఏమో! అసలు ఆరాధ్యకు ఆ బిడ్డను కనటమే ఇష్టం లేదు తెలుసా!” అంది.
                ”అయ్యో! ఆంటీ! మీకేం తెలియదు. అది అసలు అలా చెప్పనే లేదు”
                ”దానికి చెప్పటం రాదు. అందుకే నువ్వలా అనుకుంటున్నావ్‌!”
                ”అవునా!! మరి అలాంటప్పుడు ఆరాధ్య ముందుగానే జాగ్రత్తలు తీసుకొని వుండాల్సింది కదా!” అంది.
                ”దానికేం తెలుసు. అది పసిపిల్ల…” అంది.
                ఆరాధ్యను ఆవిడ పసిపిల్ల అనగానే కిసుక్కున నవ్వింది సరయు.
                ఆ నవ్వెందుకో రమాదేవికి నచ్చక ”కొద్దిసేపు పడుకుంటాను సరయు! మా ఇద్దర్ని రాత్రికి ట్రైనెక్కించి పంపించు” అంటూ భర్త దగ్గరకి వెళ్లి అతని పక్కన వున్న కుర్చీలో కూర్చుని వెనక్కి వాలి కళ్లు మూసుకుంది.
                కళ్లు మూసుకున్న రమాదేవి ఆలోచనలు నఖముఖాలుగా సాగుతున్నాయి. ”తను ఊరెళ్లాక ఆరాధ్యను ఎలాగైనా తన ఊరుకి రప్పించుకొని పక్కింట్లో వుండే నర్సు సాయంతో కడుపు తీయించేయాలి. లేకుంటే బిడ్డ పుట్టాక ‘నేను జాబ్‌కెళ్లాలి. ఈ బిడ్డను కొద్దిరోజులు నీ దగ్గర వుంచుకో మమ్మీ!’ అని ఆరాధ్య అంటే అప్పుడు తనకే కష్టమవుతుంది. తనా బిడ్డను పెంచలేక షాపులో కూర్చోలేక సతమతమవ్వాలి. అసలే తనకి లోబి.పి.” అని మనసులో అనుకుంటూ ఆ నిర్ణయమేదో కాస్త గట్టిగానే తీసుకుంది రమాదేవి.

                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


మొన్న శార్వాణి అనంతపూర్‌ వెళ్తున్నప్పుడు ట్రైన్‌ దగ్గరకి వెళ్లిన హేమంత్‌తో ”నాన్నా! హేమంత్‌! జీవితంలో గెలవాలీ అంటే సంతోషంగా వున్నప్పుడు వాగ్దానాలు చెయ్యకూడదు. కోపంగా వున్నప్పుడు సమాధానాలు చెప్పకూడదు. నిరాశలో వున్నప్పుడు నిర్ణయాలు తీసుకోకూడదు. నేను వెళ్తున్నాను. నువ్వు జాగ్రత్త!” అంటూ వెళ్లి ట్రైన్లో కూర్చుంది. ట్రైన్‌ కదిలేంత వరకు కొడుకుతో మాట్లాడింది.
          ఆ సన్నివేశాన్ని హేమంత్‌ మరచిపోలేదు. ఆమె చెప్పిన మాటలు మరచిపోలేదు. అందుకేనేమో మనసులో ఎంత కోపంగా వున్నా ఆరాధ్య గురించి పాజిటివ్‌గానే ఆలోచిస్తున్నాడు.
          దానికి తోడుగా కాశిరెడ్డి ఎప్పుడు చూసినా గర్భిణీస్త్రీలు ఎలాంటి ఆహారం తీసుకోవాలి? ఎలాంటి ఎక్సర్‌సైజులు చెయ్యాలి? అన్న లిస్ట్‌ను ఆన్‌లైన్లో చూసి చెబుతుంటాడు. అంటే ఆరాధ్యను త్వరగా తీసుకొచ్చుకో. అక్కడ వుంచొద్దు అని దాని అర్థం… కళ్యాణమ్మ కూడా ఫోన్లో అలాగే చెబుతుంటుంది.
          సాయంత్రం ఆరుగంటల సమయంలో…
          ”నిన్న నాకు ఆరాధ్య కన్పించి ‘హాయ్‌’ చెప్పిందిరా!” అన్నాడు సంతోషంగా కాశిరెడ్డి. తన క్యూబికల్‌ వైపు వెళ్తూ… ”అంతేకాదురా! ఆరాధ్యను చూస్తుంటే పుట్టబోయే నా మేనల్లుడిని చూసినంత ఆనందంగా వుంది అని కూడా అన్నాడు.
          దానికి జవాబుగా నవ్వాడే తప్ప హేమంత్‌ మాట్లాడలేదు.
          ”ఎంతయినా ఈమధ్యన నవ్వడం ఎక్కువైందిరా నీకు. తండ్రివి కాబోతున్నానన్న శాటిస్‌ఫాక్షన్‌ కూడా ఒంటినిండా పాకిపోయి కన్పిస్తోంది” అంటూ తన జోక్‌కి తనే నవ్వుకుంటూ లాప్‌టాప్‌ ఓపెన్‌ చేసి ఆన్‌లైన్లోకి వెళ్లాడు. అందులో అనుకోకుండానే ఓ వెబ్‌సైట్‌ను ఓపెన్‌ చేసి సర్చ్‌చేస్తూ ”రే! హేం! ఇలారా!” అంటూ కేకేశాడు.
          ”వీడికేం కన్పించిందో. కేక చాలా గట్టిగా విన్పిస్తోంది” అని తనలో తను నవ్వుకుంటూ లేచి కాశిరెడ్డి కూర్చునివున్న క్యూబికల్‌ వైపు వెళ్లాడు హేమంత్‌.
          ”ఏంటి కాశీ! ఎందుకలా అరుస్తున్నావ్‌?” మామూలుగానే అడిగాడు.
          ”చూడరా! ఇక్కడేముందో!”
          ”ఏముందిరా?” అంటూ లాప్‌టాప్‌ స్క్రీన్‌ వైపు చురుగ్గా చూశాడు హేమంత్‌.
          ”ఏముందంటే! గర్భరక్షాంబిగై టెంపుల్లో పూజ చేయిస్తే పుట్టబోయే బిడ్డ తల్లిగర్భంలో తొమ్మిది నెలలు సురక్షితంగా వుండి, హెల్దీగా పుడుతుందట. గర్భరక్షాంబిక అంటే పార్వతిదేవి రూపం. ఆమె భర్త ముల్లైవన నాథర్‌ అంటే శివుని రూపం… పూజ చేశాక పార్వతి దేవి పాదాల దగ్గర పెట్టిన బ్లెస్ట్‌ ఆయిల్‌, ఘీ ప్రసాదం, శ్లోకం, చీరె పోస్ట్‌లో మనకు పంపిస్తారు. ఆ పూజను మనం ఆన్‌లైన్లో ఆర్డర్‌ చేస్తే చేస్తారట. ఈ పూజ చేయిస్తే ఫ్రీ డెలివరీ అవుతుందట. ఈ టెంపుల్‌ తమిళనాడులో వుంది. వెంటనే నువ్వు దీనికి డబ్బులు పంపు” అన్నాడు కాశిరెడ్డి.
          హేమంత్‌ కాశిరెడ్డి చెప్పినట్లే ఆ పూజ వివరాలను చూసి సంతోషపడ్తూ ఆన్‌లైన్లో ఆర్డర్‌ చెయ్యబోతుండగా వాత్సల్య దగ్గర నుండి కాల్‌ వచ్చింది.
          కాల్‌ లిఫ్ట్‌ చేసి ”చెప్పు వాత్సల్యా!” అన్నాడు హేమంత్‌.
          ”హేమంత్‌! నేను సరయుతో వుండట్లేదు” అంది.
          ”ఎందుకు? ఏమైంది? ఏమైనా అన్నదా?” అడిగాడు కూల్‌గా.
          ”అలాంటిదేం లేదు. ఇప్పుడు ముగ్గురమే కదా ఆ ఇంట్లో వుండేది. ఖర్చులు ఎక్కువయ్యాయి. షేరింగ్‌ తగ్గింది. నా మనీ ప్రాబ్లమ్స్‌ నీకు తెలుసుకదా! అందుకే ఎక్కువమంది వుండే ఇంటికి షిఫ్ట్‌ అవుతున్నాను. ఆల్‌రెడీ అయ్యాను. ఇది నీకు చెప్పాలని చేశాను” అంది ఆమెకూడా కూల్‌గానే.
          ”ఇది నాకు చెప్పటం దేనికి? లోగడ చెప్పాల్సినవేమీ చెప్పకుండా దాచావుగా!” అన్నాడు వస్తున్న కోపాన్ని అణచుకుంటూ
          ”ఇంక నేనేం దాచను హేం! అందుకే నీకీ కాల్‌ చేశాను”
          ”అంటే!” అర్థం కాలేదు హేమంత్‌కి…
          ”అంటే! ఆరాధ్యకి అబార్షన్‌ చేయించాలని ప్లాన్‌ చేస్తున్నారు హేం! ఇప్పుడు వాళ్ల పేరెంట్స్‌ వచ్చినట్లు సరయు కాల్‌ చేసింది. నువ్వు వెంటనే వెళ్లకపోతే జరగరానిది జరిగిపోవచ్చు” అంటూ కాల్‌ కట్‌ చేసింది.
          ”ఓ మైగాడ్‌!” అంటూ తల పట్టుకున్నాడు హేమంత్‌.
          కాశిరెడ్డి ”ఏమైందిరా హేం?” అని అడిగే లోపలే హేమంత్‌ ఆఫీసులోంచి బయటకొచ్చేశాడు.
          పార్క్‌ చేసివున్న బైక్‌ను వేగంగా నడుపుకుంటూ ఆరాధ్య వుంటున్న ఇంటికెళ్లాడు.
          వాత్సల్య చెప్పింది నిజమే! అక్కడి వాతావరణం అలాగే వుంది. శాంతారాం, రమాదేవి క్యారీబ్యాగ్‌ పట్టుకొని హాస్పిటల్‌కి వెళ్లాలని గేటు దగ్గర ఆటోకోసం నిలబడి వున్నారు. సరయు, ఆరాధ్య స్కూటీని బయటికి తీస్తున్నారు.
          అందరూ ఒక్కసారే హేమంత్‌ని చూసి షాకై ఎక్కడివాళ్లక్కడే స్టాట్యూల్లా నిలబడిపోయారు. తాము హాస్పిటల్‌కి వెళ్తున్నట్లు హేమంత్‌కి ఎలా తెలిసింది అన్న ప్రశ్న అందరి ముఖాల్లో స్పష్టంగా కన్పిస్తోంది.
          రమాదేవి అల్లుడిని చూడగానే ఏం గొడవ పెట్టుకుంటుందో ఏమోనన్న అనుమానంతో ”మనం లోపలకి వెళ్దాం!” అంటూ భార్యను లోపలకి తీసికెళ్లాడు శాంతారాం. ఆయనకు భార్య చేస్తున్న పని నచ్చడం లేదు. వద్దని గొడవ కూడా పడ్డాడు. ఆమె వినలేదు.
          సరయు, ఆరాధ్య లోపలకెళ్లకుండా, బయటకెళ్లకుండా స్కూటీ దగ్గరే నిలబడి చూస్తున్నారు.
          బైక్‌ను తీసికెళ్లి వాళ్లకి అడ్డంగా పెట్టి ”మీ ఇద్దరే వెళ్తారా హాస్పిటల్‌కి?” అన్నాడు హేమంత్‌. అతను ఎప్పుడూ లేనంత కోపంగా వున్నాడు. ఆగ్రహావేశాలతో బుసకొడుతున్నాడు.
          సరయు మాట్లాడలేదు. అసలు హేమంత్‌వైపే చూడటం లేదు. స్కూటీ వెనకాల ఏదో వున్నట్లు అదే పనిగా వంగి పట్టిపట్టి చూస్తోంది.
          హేమంత్‌కి సరయుతో అవసరం లేదు. అందుకే ఆరాధ్య రెక్క పుచ్చుకొని ”పద లోపలకి…” అన్నాడు.
          ఆరాధ్య అతనికన్నా ముందే లోపలకి వెళ్లి తల్లిదండ్రుల పక్కన కూర్చుంది. హేమంత్‌ ఆమె వెంటే లోపలకి నడిచి వాళ్లకి ఎదురుగా నిలబడ్డాడు.
          సరయు బయటకెళ్లినట్లు స్కూటీ శబ్దం విన్పించింది. కానీ ఆమె వెళ్లలేదు. వెంటనే లోపలికి వచ్చి తన గదిలోకి వెళ్లిపోయింది.
          ”మీకు నేనేం ద్రోహం చేశానని నా బిడ్డను కడుపులోనే చంపాలనుకుంటున్నారు?” సూటిగా చూస్తూ అడిగాడు హేమంత్‌ శాంతారాంని… శాంతారాం నాకేం తెలియదన్నట్లు తలవంచుకున్నాడు.
          హేమంత్‌ మరింత కోపంగా కళ్లెర్ర చేసి చూస్తూ ”ఆరాధ్యకి మీ అంత అనుభవం లేదు. మీరెలా చెబితే అలా వింటుంది. కానీ మీ వయసేమైంది” అన్నాడు.
          బిత్తరపోయింది ఆరాధ్య భర్త గొంతులో కన్పిస్తున్న కాఠిన్యానికి.
          రమాదేవి నిర్లక్ష్యంగా చూస్తోంది.
          వెంటనే ఆరాధ్యవైపు తిరిగాడు హేమంత్‌. ”వీళ్లు వయసున్న యానిమల్స్‌. నీ తెలివి ఏమైంది?” అన్నాడు ఆవేశంగా.
          ఆరాధ్య వూరుకోలేదు. అంతే ఆవేశంగా ఉరిమి చూస్తూ ”నా పేరెంట్స్‌ని పట్టుకొని నా ముందే యానిమల్స్‌ అంటారా? వాళ్లు మీకేం చేశారు?” అంది.
          రమాదేవికి యానిమల్స్‌ అంటే అర్థంకాక ”అంటే ఏంటండీ! అమ్మాయి అంత కోపంగా అడుగుతోంది. అదేమైనా అనకూడని మాటనా?” గొంతు తగ్గించి భర్తను అడిగింది.
          తల్లి అడిగేది విని ”మా వాళ్లకి మీరు యూజ్‌ చేసే పదాలకు అర్థాలు కూడా తెలియవు. ఎందుకంత గొంతు చేసి అరుస్తారు. ఇందులో వాళ్ల ప్రమేయం ఏమీ లేదు”
          ”ఏమీ లేకుంటే వాళ్లెందుకొచ్చారిప్పుడు?”
          ”కూతురు బాధల్లో వుంటే రారా?”
          ”ఏం బాధలొచ్చాయి నీకు?”
          ”ప్రెగ్నెన్సీ వచ్చి నోట్లో వాటర్‌ పోసుకోవాలన్నా వాంతులవుతూ నేనెంత బాధపడుతున్నానో నీకు తెలుసా? కడుపు నిండా నీళ్లు తాగలేక, తిండి తినలేక చచ్చిపోతున్నాను. ఇంత చిన్న వయసులోనే నాకీ కర్మేంటి? అందుకే నేనీ ప్రెగ్నెన్సీ వద్దనుకుంటున్నాను” అంది.
          హేమంత్‌ వెంటనే రమాదేవి వేపు చూసి ”ఏమ్మా! నువ్వు వాంతులు లేకుండానే ఇద్దరు బిడ్డల్ని కన్నావా? కన్నకూతురు తల్లి కాబోతుంటే ఆనందపడాల్సింది పోయి వాంతులకి భయపడి బిడ్డనే కనొద్దని చెబుతున్నావా? ఒక కన్నతల్లి కూతురితో చెప్పాల్సిన మాటలేనా ఇవి? నీకు మాత్రం పిల్లలు కావాలి. నువ్వు ‘అమ్మా’ అని పిలిపించుకోవాలి. మరి నీ కూతురో? కంప్యూటరా? మనిషి కాదా? తనకి పిల్లలు వద్దా?” అన్నాడు ఘాటుగా.
          అల్లుడి కోపానికి తొలిసారిగా వణికింది రమాదేవి.
          ”దాన్నేమీ అనకు బాబూ! దానికి అసలే లోబి.పి. మొన్ననే చావబోయి బ్రతికింది. ఏమైనా అనదలచుకుంటే నన్ను అను” అన్నాడు శాంతారాం.
          ”ఎవరినీ అనాల్సిన అవసరం నాకు లేదు మామగారూ! ఈ వయసులో మీకే మీ భార్యపట్ల అంత ప్రేమ వుంటే నాకీ వయసులో నా భార్య అంటే ఇంకెంత ప్రేమ వుండాలి? నాకేమైనా పెళ్లయి పదేళ్లయిందా? మీ కుళ్లు రాజకీయాల వల్ల పెళ్లయ్యాక గట్టిగా పదిరోజులు కూడా మేము ఆనందంగా లేము. ఇప్పుడు నా భార్య నాకు దూరంగా వుందని తెలిసి మీరేం చేశారు? ఆరాధ్య తల్లిదండ్రులుగా మీరు చెయ్యాల్సింది ఏమీ లేదా? అబార్షన్‌ తప్ప! మీరేం తల్లిదండ్రులండీ! అసలు ఈ సమాజంలో మీలాంటి తల్లిదండ్రులు వుంటారా? వుంటే కొట్టి చంపాలి” అన్నాడు.
          ”హేమంత్‌! వాళ్లనేమీ అనకు…” అరిచింది ఆరాధ్య.
          ”ఏమీ అనను. వాళ్లిప్పుడు నా బిడ్డను కడుపులోనే చంపెయ్యాలని వచ్చారు. ముందు మద్రాసు వెళ్లి వాళ్ల కొడుకు సునీల్‌ని చంపేశాకనే నా బిడ్డను చంపమని చెప్పు! వాళ్లకేమో కొడుకు కావాలి… కూతురు కావాలి… నాకసలు పిల్లలే వద్దా?” అన్నాడు.
          ముగ్గురు అవాక్కయి నోరెళ్లబెట్టారు.
          గదిలో ఉన్న సరయు పరిస్థితి కూడా అలాగే వుంది. ఆమెకు హేమంత్‌ మాటలు స్పష్టంగా విన్పిస్తున్నాయి.
          ”అవునూ! నాకు బిడ్డ పుడితే మీకేంటి బాధ? పెళ్లప్పుడు ఆరాధ్యకు బంగారం పెడతామని నా డబ్బులు కాజేశారు. ఇప్పుడు బిడ్డను కూడా కాజేస్తారా?”
          ”నా కసలు గోల్డ్‌ పెట్టుకోవడం ఇష్టంలేదు. ఇంకెప్పుడూ గోల్డ్‌ గురించి మాట్లాడకండి!” అంది వెంటనే ఆరాధ్య అతని మాటల్ని ఖండిస్తూ.
          ”ఫోటోల కోసం తప్ప నువ్వు గోల్డ్‌ పెట్టుకోవని, చీరలు కట్టుకోవని నాకు తెలుసు. నిన్నలా తయారుచేశారు వీళ్లు. పెళ్లికి ముందు హైదరాబాదు వచ్చి నీ తమ్ముడు చాలా తెలివిగా నీకు ఒంటి నిండా పెట్టుకోమని ఒన్‌గ్రాం గోల్డ్‌ నగలు కొనిచ్చి వెళ్లాడు. అవి పెట్టుకొని చూసుకున్నాక నీకు గోల్డ్‌ మీద మోజు పోయింది. వాళ్లకేమో స్వచ్ఛమైన నగలు, నీకేమో పిచ్చినగలు… వాళ్లు మనుషులు కాదని నాకెప్పుడో తెలిసిపోయింది. ఇంకా ఎందుకిక్కడ? పద ఇంటికెళ్దాం!” అన్నాడు హేమంత్‌.
          ”నేను రాను. మావాళ్లను అన్ని తిట్లు తిట్టాక కూడా నేను నీ దగ్గరకి వచ్చి వుంటాననుకుంటున్నావా? నేను రాను” అంది మొండిగా.
          ”నువ్వు రాకుంటే నేనెలాంటివాడినో చూస్తావ్‌! నా భార్యకు అబార్షన్‌ చేయించాలని చూస్తున్నారని మీ మమ్మీ, డాడీల మీద ఇప్పుడే కేస్‌ బుక్‌చేస్తాను! నా బిడ్డను కడుపులోనే అంతం చెయ్యాలని చూసిన వీళ్లు అసలు నా అత్త, మామలే కాదనుకుంటాను. వీళ్లెవరో! నేనెవరో!” అన్నాడు.
          ఖంగుతిన్నది ఆరాధ్య.
          శాంతారాంకి, రమాదేవికి ఊపిరాడడం లేదు.
          ఆరాధ్య ఏమనుకుందో ఏమో అప్పటికప్పుడే మారిపోయింది. ”పదండి! వెళ్దాం! మమ్మీ మీరు ఈ రాత్రికే ఊరెళ్లండి! సరయు వచ్చి మిమ్మల్ని ట్రైనెక్కిస్తుంది” అంటూ లోపలకెళ్లి తనకి సంబంధించినవి సర్దుకొని సరయుతో చెప్పి హేమంత్‌తో బయటకు నడిచింది.
          ఆరాధ్య వెళ్తుంటే అచేతనంగా చూస్తున్నారే కాని ఆమె తల్లిదండ్రులు చిన్న మాటకూడా మాట్లాడలేదు.

                                                                               ********

          హేమంత్‌ బైక్‌ మీద కూర్చుంది ఆరాధ్య.
          ఆమెకు హేమంత్‌ అంటే పట్టరాని కోపంగా వుంది.
          ఆ కోపంలో ఏం చేస్తుందో ఆమెకే తెలియడం లేదు. అతన్ని వెనక నుండి గట్టిగా నెట్టెయ్యాలని వుంది. బైక్‌ మీద నుండి పడెయ్యాలని వుంది. అతన్ని ఏదో ఒక విధంగా బాధ పెట్టాలని వుంది. కానీ ఎలా బాధపెట్టాలో తెలియడం లేదు. అటు, ఇటు కదులుతూ కూర్చుంది. అక్కడెవరూ లేకపోయినా ఎవరో వున్నట్లు ‘హాయ్‌’ చెబుతోంది. ఇది మరీ ఇబ్బందిగా వుంది హేమంత్‌కి… ఆరాధ్య ఎందుకలా చేస్తుందో అతనికి అర్థం కాలేదు.
          జీవితంలో ఇద్దరు వ్యక్తులు కలిసి జీవించాలనుకున్నప్పుడు ఒకరంటే ఒకరికి ఇష్టం, గౌరవం, కలిసి జీవించాలన్న తపన, ఆసక్తి, ఆరాటం వుంటేనే అది సాధ్యమవుతుంది. లేకుంటే అది ఎంత కష్టమో!!! హేమంత్‌ బైక్‌ను కంట్రోల్‌ చెయ్యలేక ”కుదురుగా కూర్చోలేవా? ఎందుకలా కదులుతావ్‌?” అంటూ వెనక్కి చూడకుండానే అడిగాడు.
          ఆమెకు మండింది. అంతవరకు వస్తున్న దుఃఖాన్ని ఆపుకోవటం వల్లనో ఏమో ఇప్పుడతను మాట్లాడగానే ”లోపల నీ బిడ్డ విపరీతంగా తంతుంటే కదలక ఏంచేస్తాను? చస్తానా?” అంది.
          ఇదేదో తేడా సమాధానంలా వుందే అని మనసులో అనుకొని ”ఇద్దరికీ మధ్యలో ఆ బ్యాగెందుకు? ఇలా ఇవ్వు ముందు పెట్టుకుంటాను” అన్నాడు.
          ”వద్దులే!” అంది పొడిగా.
          ”ఎందుకొద్దు. అది నన్ను గుచ్చుకుంటోంది. ఇన్‌కన్వీనియంట్‌గా వుంది. తియ్యి” అన్నాడు.
          ”గుచ్చుకుంటుందా?” వెటకారంగా, కోపంగా వత్తి పలుకుతూ కసిగా అంది. బ్యాగ్‌ను మాత్రం తియ్యలేదు. అతని భుజాల మీదుగా ఎదురుగా కన్పిస్తున్న రోడ్డును చూస్తోంది. ఆమె చూపులు చాలా నిర్లిప్తంగా వున్నాయి. నిరాశగా వున్నాయి.
          ”తియ్యకుంటే విసిరి అవతల పడేస్తాను. నా సంగతి నీకు తెలుసుగా!”
          ”ఇంతవరకు తెలియదు. ఇప్పుడిప్పుడే తెలుస్తోంది. అవతల పడెయ్యటమే మీకు తెలుసని…”
          ”ఏం మాట్లాడుతున్నావే! బ్యాగ్‌ తియ్యకుండా!” అంటూ సడన్‌గా బైక్‌ను పక్కకి తీసి ఆపాడు.
          బైక్‌ ఆగి ఆగగానే టక్కున దిగి నిలబడింది ఆరాధ్య.
          ”బైకెందుకాపారు? నన్ను మళ్లీ సరయు దగ్గరకి తీసికెళ్లి దింపుతారా?” అంది.
          ”సరయు దగ్గరికా! నెవ్వర్‌! నిన్నిక ఫ్రెండ్స్‌ దగ్గర వుంచను. సరయును మరచిపో!” అంటూ ఆమె వైపు చూసింది క్షణమే అయినా చాలా పరిశీలనగా చూశాడు.
          ఆమె భుజానికి తగిలించుకున్న హేండ్‌బ్యాగ్‌ నలుపు, చేతిలో పట్టుకొని వున్న బ్యాగ్‌ నలుపు, చున్నీ నలుపు, ప్యాంట్‌ నలుపు. ఒక్క టాప్‌తప్ప డ్రస్‌ మొత్తం నలుపే!
          ”నిన్ను బ్లాక్‌ వాడొద్దని చెప్పాను. అయినా వాడుతున్నావా?” అడిగాడు హేమంత్‌ ఆశ్చర్యపోతూ.
          ”వాడితే ఏమవుతుంది? నాకు చిన్నప్పటి నుండి మా మమ్మీ ఏ డ్రస్‌ తీసుకున్నా బ్లాక్‌ డిజైన్‌ వుంటేనే తీసుకునేది. నేనేమేనా నలుపా? డ్రస్సేగా! అదేదో పెద్ద నేరమైనట్లు మీరు చెప్పిన ప్రతిదీ నేను వినాలి. నాకంటూ ఓ కలర్‌ వుండొద్దు. ఓ టేస్ట్‌ వుండొద్దు. అసలు మీరిలా ఆలోచిస్తారని పెళ్లికి ముందు కొంచెం కూడా వూహించలేదు తెలుసా?” అంది. ఆమె మామూలుగా మాట్లాడడం లేదు. నడుం మీద చేతులుంచుకొని తీవ్రంగా చూస్తూ మాట్లాడుతోంది.
          ”నీ జాతకం ప్రకారం నువ్వు నలుపు వాడకూడదట. అడిగి తెలుసుకున్నాకనే నేను నీకు చెప్పాను. కొంచెం కూడా సెంటిమెంట్స్‌ లేవా నీకు? కనీసం నీ మంచిని కూడా కోరుకోవా?”
          ”సెంటిమెంట్స్‌తో లైఫ్‌ నడవదని నాకు తెలుసు. నేను ఈ కాలం అమ్మాయిని…. సాఫ్ట్‌వేర్‌ జాబ్‌ చేస్తున్నదాన్ని… అయినా నా జాతకం ఎవరడిగి తెలుసుకున్నారు? మీ కళ్యాణి ఆంటీయేగా! ఆవిడెందుకండీ అన్నిటిల్లో ఇన్వాల్వ్‌ అవుతుంది? ఆవిడకింకేం పని వుండదా? నాకసలు సెన్సే లేనట్లు ట్రీట్‌ చేస్తోందెందుకు? అందుకే ఎవరి మాట వినాలో ఎవరిమాట వినకూడదో నాకు తెలుసు. చిన్నపిల్లను అనుకుంటున్నారా? బి.టెక్‌ చదివానని చెప్పండి!” అంది ప్రౌడ్‌గా. ఆమె ఒక్కోమాట హేమంత్‌ ముఖంలోకి చూస్తూ గట్టిగా మాట్లాడుతుంటే అటుఇటు వెళ్లేవాళ్లు ఒక్కక్షణం ఆగి నిలబడి చూసి మళ్లీ వెళ్తున్నారు.
          హేమంత్‌కి తల్లి మాటలు గుర్తొచ్చాయి ”హేమంత్‌! నీకు నీ భార్య మీద కోపం వచ్చినా, నీ భార్యకు నీమీద కోపం వచ్చినా అది నాలుగు గోడల మధ్యనే ప్రదర్శించుకోండి! నలుగురూ తిరిగే రహదారిలో మాత్రం నిలబడి మాట్లాడుకోవద్దు. అందరి అభిప్రాయాలు ఒకేలా వుండనట్లే చూసే చూపుకూడా ఒకేలా వుండదు. ఆరాధ్య నీతో వాదిస్తున్నప్పుడు బయట ఎవరు చూసినా ఆమె నీ భార్య అని అనుకోరు. లేపుకొచ్చిన పిల్లతో గొడవ పడుతున్నావనుకుంటారు. ఈ విషయంలో నువ్వు చాలా సంయమనం పాటించాలి. తొందరపడొద్దు” అంది.
          ఆ వాతావరణాన్ని చూస్తుంటే తల్లి మాటలు నిజమే అన్పించాయి.
          అటుఇటు వెళ్లేవాళ్లు చూసేకొద్దీ ఆరాధ్య ఇంకా ఎక్కువ చేసి మాట్లాడుతోంది.
          ”సరే! బైకెక్కు! ఇంటికెళ్లి మాట్లాడుకుందాం!”
          ”ఎక్కుతాను. ఇంటికెళ్లాకనే మాట్లాడుకుందాం! కానీ ఒక్కటి మాత్రం చెప్పండి మీవాళ్లతో…” అంది.
          ”ఏంటా ఒక్కటి! త్వరగా చెప్పు!” అన్నాడు. అతనికి ఎక్కువసేపు అక్కడ నిలబడాలని లేదు. అప్పటికే జనాలు చాలా డర్టీగా చూస్తున్నారు.
          ”చెబుతాను. వినండి! నేను ఉద్యోగం చేస్తున్న అమ్మాయిని. ఏ విషయంలోనైనా స్ట్రాంగా వుంటాను. స్ట్రాంగ్‌గానే ఆలోచిస్తాను. చిన్న విషయంలో కూడా కాంప్రమైజ్‌ కాను. అయ్యాను అంటే దాని వెనకాల సవాలక్ష కారణాలు వుంటాయి. అది గమనించకుండా ఏదో అయ్యానని అక్కడ నిలబడు, ఇక్కడ కూర్చో, ఇది తిను, ఇది వద్దు. ఈ డ్రస్‌ వేసుకో ఇది నలుపు కాదు. అంటే మాత్రం ఒప్పుకోను. నాకసలే నా టెన్షన్స్‌ నాకున్నాయి” అంది.
          కంగారుగా అటుఇటు చూసి బైక్‌ స్టార్ట్‌ చేశాడు హేమంత్‌. అతనికి లోకభీతి ఎక్కువ. అది ఆమెకు లేదు. అందుకే ఆమె చాలా మామూలుగా ముఖంపెట్టి చాలా ప్రశాంతంగా బైకెక్కి కూర్చుంది.

                                                      *************
          హేమంత్‌, ఆరాధ్యలు వెళ్లాక శాంతారాం, రమాదేవి నిర్వీణ్ణులై కూర్చుండిపోయారు. శాంతారాం కుర్చీలో వెనక్కి వాలి కళ్లు మూసుకున్నాడు. రమాదేవి భర్తవేపు చూసింది.
          ”ఎంత ప్రశాంతంగా నిద్రపోతున్నాడో చూడు. ఎక్కడికొచ్చినా నిద్రే! దిక్కుమాలిన నిద్ర. పిల్లను వాడు తీసికెళ్లాడన్న స్పృహకూడా లేదు. ఎప్పుడొస్తుందో తెలివి…” అనుకుంటూ, నుదుటి మీద గట్టిగా శబ్దం వచ్చేలా కొట్టుకుని, సరయు వుండే గదిలోకి వెళ్లింది.
          సరయు లాప్‌టాప్‌లోకి చూస్తూ బోర్లా పడుకొని వర్క్‌ చేసుకుంటోంది. రమాదేవి గదిలోకి వచ్చినట్లు ఆమె చూడలేదు. రమాదేవి అది గమనించి ఆ గదిలో ఎక్కడ కూర్చోవాలి అన్నట్లు ఆసనాన్ని వెతుక్కుంటుంటే అప్పుడు చూసింది సరయు.
          అంతవరకు పడుకొని వున్న సరయు లేచి కూర్చుని పక్కకి జరిగి-
          -”ఆంటీ! కూర్చోండి!” అంది.
          ”నువ్వేదో పనిలో వున్నట్లున్నావ్‌?” సందేహంగా చూస్తూ అడిగింది రమాదేవి.
          ”పర్వాలేదాంటీ!”
          ”నీపని ఆగిపోతుందేమో!”
          నవ్వి ”అలా ఏం ఆగదులెండి!” అంది సరయు.
          లాప్‌టాప్‌లో లైట్‌ వెలుగుతూ, ఆ వెలుగులో చిన్నచిన్న ఇంగ్లీష్‌ అక్షరాలు, మధ్య మధ్యలో బాక్స్‌లు కట్టినట్లు గీతలు కన్పిస్తుంటే ఆసక్తిగా చూసి ”ఏంటమ్మా ఆ పని?” అంటూ అడిగింది రమాదేవి. ఆమెకు ఏది కన్పిస్తే అది తెలుసుకోవాలన్న జిజ్ఞాస ఎక్కువ. అది తనకు అవసరం లేకపోయినా అంతే! వున్నా అంతే! అడిగి తెలుసుకుంటే పోయేదేముంది! వచ్చేది తప్ప అనుకుంటుంది. చెప్పేవాళ్లు వుండాలే కాని అడిగిందే అడిగి చంపుకుతింటుంది.
          ”ముందు మీరు కూర్చోండి ఆంటీ చెబుతాను”
          రమాదేవి కూర్చుంది. కూర్చున్నా ఆమె చూపులు లాప్‌టాప్‌ మీదనే వున్నాయి.
          సరయు లాప్‌టాప్‌ వేపు వేలు చూపించి ”అమెరికాలో వుండే మా క్లయింట్‌కి వర్క్‌ ప్రోగ్రెస్‌ మీద డెమో ప్రజెంటేషన్‌ ప్రిపేర్‌ చేస్తున్నానాంటీ!” అంది.
          రమాదేవికి ఒక్కముక్క అర్థం కాకపోయినా, అడిగినా అర్థం కాదనుకుందో ఏమో మౌనంగా చూసింది.
          సరయు మాత్రం ”మేము ఏ రోజుకారోజు మా కంపెనీ ద్వారా ఆమెరికాలో వీక్లీ రిపోర్ట్స్‌ పంపించాలి ఆంటీ! ఇవాళ ఆరాధ్యతో హాస్పిటల్‌కి వెళ్లాలని లీవ్‌ పెట్టాను. ఈరోజు ఫ్రైడే కదా! క్లయింట్‌ వీక్లీ వర్క్‌ ఇంపార్టెంట్‌ పెర్పార్మెన్స్‌ ప్రజెంటేషన్‌ పెండింగ్‌లో వుంది. అందుకే ‘వర్కింగ్‌ ఫ్రం హోం’ చేస్తున్నాను” అంది.
          ”ఇలాంటివి మా ఆరాధ్య కూడా చేస్తుందా?”
          ”తను చెయ్యదు ఆంటీ!”
          ”ఎందుకు చెయ్యదు?”
          ”తను ప్రెషర్‌ కాబట్టి ఇలాంటి వర్క్‌ తనకి వుండదు”
          ”ఆఫీసులో వుంటుందా?”
          ”ఆఫీసులో కూడా తక్కువగానే వుంటుంది”
          ”ఏం తక్కువో ఏమో సరయూ! నా బిడ్డ ఉద్యోగంలో చేరాక చాలా వీకైపోయింది” అంటూ బాధపడింది.
          సరయు మళ్లీ లాప్‌టాప్‌ వేపు తిరిగి ”అలా ఏం లేదాంటి! ఆరాధ్య బాగానే వుంది. మొన్న హాస్పిటల్‌ వెళ్లినప్పుడు బ్లెడ్‌ పర్సెంటేజ్‌ కూడా చూశారు. నోప్రాబ్లమ్‌! ఆరాధ్య హెల్త్‌ ఈజ్‌ పర్‌ఫెక్ట్‌!” అంది.
          ”తల్లిని కదా సరయూ! నా కళ్లకి నా బిడ్డ అలాగే కన్పిస్తుంది?” అంది రమాదేవి.
          తల్లి అయినంత మాత్రాన ఉన్నది ఉన్నట్లు కన్పించదా? చిత్రంగా వుందే! ఎంత ఆశ్చర్యం! ఎందుకలా కన్పించదు? ఎందుకంటే తల్లి మనసు చాలా గొప్పది, అద్భుతమైనది, అద్వితీయమైనది కాబట్టి. అంతేకాదు. దయా, జాలి, కరుణ ఒక్క తల్లికే వుంటాయంటారు. అది ఊహ కాదు. కల్పనా కాదు, పచ్చి నిజం. సరయుకు తల్లి లేకపోవటం వల్లనో ఏమో లాప్‌టాప్‌ మీద వున్న చూపుల్ని రమాదేవి వైపుకి మళ్లించి శ్రద్ధగా ఆమె మాటల్ని వినసాగింది.
          సరయు పూర్తిగా తన వైపుకి తిరిగాక రమాదేవి చాలా విచారంగా ముఖంపెట్టి ”హేమంత్‌ మాటలు విన్నావుగా సరయూ! మమ్మల్ని అనాల్సిన మాటలేనా అవి? ఆరాధ్య కడుపులో రెండు నెలలు కూడా నిండని నెత్తుటి గుడ్డు ఎక్కడ! బి.టెక్‌ చదువుతున్న నా కొడుకు సునీల్‌ ఎక్కడ? సునీల్‌ని చంపెయ్యమనటం బావుందా? నీకు నచ్చిందా? అంత తప్పు మేమేం చేశాము. మమ్మల్ని హేమంత్‌ సరిగా అర్థం చేసుకోవటం లేదు. ఎలా బడితే అలా మాట్లాడుతున్నాడు” అంటూ కన్నీళ్లు రాకపోయినా వచ్చినట్లే కొంగుతో కళ్లను వత్తుకుంది.
          ”మీరు బాధపడకండి ఆంటీ! అతనేదో ఆవేశంలో అలా అన్నాడు. అబార్షన్‌ అనేది అంత పెద్ద సీరియస్‌ మేటరేం కాదు. నేను చాలాసార్లు చేయించుకున్నాను. లైట్‌” అంది.
          ”లైటా!! చాలాసార్లు చేయించుకున్నావా?” విభ్రమగా చూస్తూ అడిగింది.
          ”అవునాంటీ!” అంది సరయు ఏమాత్రం తడబడకుండా.
          సరయుకి దగ్గరగా జరిగి గొంతు తగ్గించి ”ఒకసారి అబార్షన్‌ చేయించుకుంటే మళ్లీ ప్రెగ్నెన్సీ రాదంటారు నిజమేనా సరయూ?” అడిగింది రమాదేవి.
          ”రాదని కాదాంటీ! వస్తుంది. బై మిస్టేక్‌! రావొచ్చు. రాకపోవచ్చు. కొంచెం కష్టం కూడా కావచ్చు. అందుకే భయపడేవాళ్లు భయపడుతుంటారు. భయపడనివాళ్లు అసలు భయపడరు”
          ”మరి నీకు అలాంటి భయాలేమీ లేవా?”
          ”లేవాంటీ! ఎందుకంటే నన్ను పెళ్లిచేసుకున్న అతని మనసు నిలకడైంది కాదు. అతనితో పిల్లల్ని కంటే కొని బర్డన్‌ తెచ్చుకున్నట్లే! అదీకాక నాకు అతనితో వున్నప్పటికంటే పెళ్లికి ముందే సౌకర్యంగా వున్నట్లనిపించింది. అందుకే నేను అతన్నుండి దూరంగా వుండాలని విడాకులు తీసుకున్నాను. అవి తీసుకోటానికి కూడా నాకు చాలా డబ్బులు ఖర్చయ్యాయి. డబ్బుకన్నా మనశ్శాంతే ముఖ్యమనుకున్నాను… ఒకవేళ పెళ్లి కాకుండా పిల్లల్ని కనే అవకాశమే వుంటే నేను దాన్ని తప్పకుండా ఫాలో అవుతాను. ఎందుకంటే నాకు నచ్చని భర్తకు భార్యగా వుండాల్సిన అవసరం కాని, ఆ బాధలు కాని నాకు ఏమాత్రం అవసరం లేదు. ఆంటీ! నేనిలా అంటున్నందుకు మీరేమీ అనుకోకండి! ఎందుకంటే నా భర్తలో నేను చాలా ప్రపంచాన్ని చూశాను. ఆ ప్రపంచంలో నేను ఇమడలేకపోయాను. నాకెందుకో అతన్ని నాతో పోల్చుకున్నప్పుడు అతను నాకన్నా తక్కువగా అన్పించాడు. కారణం అతను నాచుట్టూ తన అహంకారపు మానసిక వ్యూహాన్ని పన్నేవాడు. చీప్‌ ట్రిక్స్‌ ప్లే చేసేవాడు. అలాంటి వ్యూహాలు నాకు నచ్చవు” అంది.
          రమాదేవి సరయు మాటల్ని నోరెళ్లబెట్టి విన్నాక
          ”నీకు తోడు వద్దా సరయూ? అతను లేకుండా నువ్వు వుండగలవా?” అంది.
          ”అతని తోడు లేకపోయినా నేను వుండగలను ఆంటీ! ఎందుకంటే నేను జాబ్‌ చేస్తున్నాను కదా! అందుకే అతని అవసరం నాకు అంతగా లేదు. కానీ అతను మాత్రం పెళ్లికి ముందుకన్నా పెళ్లయ్యాకనే సంతోషంగా వున్నాడు. అది తెలిసి కూడా రోజూ నాతో ఘర్షణ పడేవాడు. వేధించేవాడు. మా అభిరుచులు కలవలేదు. అభిప్రాయాలు కూడా కలవలేదు. ఏ రకంగా చూసినా అతనితో నేను తీర్చుకునే అవసరాలు కూడా నాకేం కన్పించలేదు. ఏ రోజూ నన్ను అతను శ్రద్ధగా చూసింది లేదు. ఆలంబన ఇచ్చిందీ లేదు. ఆదుకున్నదీ లేదు. ప్రేమించిందీ లేదు. అందుకే ఇలా ఒంటరిగా వున్నాను. ఇప్పుడు చెప్పండి ఆంటీ! నాలాంటి వాళ్లకు ప్రెగ్నెన్సీ తెచ్చుకోవటం, పిల్లల్ని కనటం అవసరం అంటారా?” అడిగింది సరయు.
          అటు ఇటు కాకుండా తల వూపింది రమాదేవి.
          ”ఆంటీ! మీరోజులు వేరు. ఇప్పటి ఈ రోజులు వేరు. నాలాంటి అమ్మాయిలకు ఉద్యోగంతో వున్నంత అవసరం పిల్లలతో వుండదు. పరిస్థితులు ఎలా మారినా మమ్మల్ని ఉద్యోగాలు ఆదుకుంటాయి కాని పిల్లలు ఆదుకోరు”
          ”చక్కగా మాట్లాడుతున్నావు సరయు!” అప్పుడు నోరు విప్పింది రమాదేవి.
          ”మీరు ఆరాధ్యకు అబార్షన్‌ చేయించాలనుకోవటంలో తప్పులేదాంటీ! ఎందుకంటే ఉద్యోగం చేస్తూ ఓ బిడ్డను మోసి, కని పోషించడమంటే మాటలు కాదు. దానికి పెద్దవాళ్ల సపోర్ట్‌ చాలా కావాలి. అంత ఫ్రీగా మీరు లేరేమో కదా! అంకుల్‌కి వండిపెట్టాలి. మీ బాధ్యతలు మీకున్నాయేమో!!” పెద్దవాళ్లు ఎవరున్నారు?”
          ”ఆ మూర్ఖుడికి అది అర్థం కాక నా కొడుకుని చంపెయ్యమంటున్నాడు. నాకేమైనా పదిమంది కొడుకులున్నారా? వుండేది ఆ ఒక్కడే! నీకు తెలుసో లేదో నా కొడుకును చూస్తే చాలు కళ్లలో నిప్పులు   పోసుకుంటాడు. వాడు లేకుంటే ఆస్తి మొత్తం ఆక్రమించుకోవచ్చనో ఏమో! అప్పటికీ చెప్పాం! ‘నిన్ను మా రెండో కొడుకులా అనుకుంటున్నాం. మాకు సునీల్‌తో పాటు నువ్వుకూడా కొడుకులాంటి వాడివే’ అని… అయినా మమ్మల్ని ద్వేషిస్తూనే వుంటాడు. మా కర్మ కాకుంటే మాకు ఇలాంటి అల్లుడు దొరకటం ఏమిటి?” అంటూ నెత్తీ, నోరూ కొట్టుకుంది.
                సరయు మాట్లాడలేదు.
                ”మా మరుదుల కోడళ్లని, మా అక్కల కోడళ్లని వాళ్ల భర్తలు ఎంత బాగా చూస్తారో తెలుసా? పువ్వుల్లో పెట్టుకొని చూస్తారు. ఒక్క పైసా కట్నం కూడా తీసుకోలేదు. కాన్పులు కూడా వాళ్ల సొంత ఖర్చులతోనే చేసుకున్నారు. పుట్టింటికి పంపనే లేదు. వాళ్లను చూస్తుంటే నా బిడ్డకు కూడా అలాంటి భర్త దొరకలేదని ఒకటే బాధ నాకు… ఎక్కడైనా భర్తలు అలాగే వుంటారు సరయు! ఇలా ఎక్కడా వుండరు…. ఇలాంటి అల్లుడు మళ్లీ పుట్టడనుకో!” అంది ఏడుపు కళ్లతో… ఆ కళ్లు రెండూ ఎర్రబడి వున్నాయి. దురద పుడితే నలిపినట్లు కొంగుతో ఆ కళ్లను ఒకటే నలుపుతోంది.
                సరయు ఆశ్చర్యపోయి చూస్తోంది. ఈవిడ ఆరాధ్యతో కూడా ఇలాగే మాట్లాడుతుందా అని… ”హేమంత్‌కి మీరు కట్నం బాగా ఇచ్చారా ఆంటీ! ఇచ్చే వుంటారు. సాఫ్ట్‌వేర్‌ అబ్బాయి కదా! ఎంత ఇచ్చినా ఈ కాలం అబ్బాయిలు తృప్తి పడరు ఆంటీ! హేమంత్‌ కూడా అలాగే మీరు ఇచ్చింది చాలక డిమాండ్‌ చేస్తున్నాడా?” అంది.
                ”చాలానే ఇవ్వాలనుకున్నాం! ఇవ్వక ఏం చేస్తాం! మాకేమైనా పదిమంది కూతుళ్లు వున్నారా? వుండేది ఆ ఒక్కతేగా!” టక్కున ముక్కు తుడుచుకుంది.
                ”అదికాదులెండి ఆంటీ! నాకు తెలిసి చాలాచోట్ల ఇవ్వాలనుకున్నది పెళ్లిలో ఇచ్చేసి సైలెంట్‌గా వుండిపోతారు. మళ్లీ గొడవలు లేకుండా చేసుకుంటారు. అదేం అంటే అల్లుడేమైనా కొడుకా పాకెట్‌మనీ ఇచ్చినట్లు అప్పుడప్పుడు డబ్బులిచ్చి కొనుక్కోమనటానికి పెళ్లిలో పెద్దమనుషుల ముందు ఏమిస్తామని మాట్లాడుకున్నామో అది ఇచ్చేయాలి అంటుంటారు. మా ఫ్రెండ్స్‌ పెళ్లిళ్లలో చూస్తుంటాం కదా!” అంది.
                ”మేము కూడా ఇస్తాము సరయు. ఎందుకంటే మా ఆరాధ్య అంటే మాకు ప్రాణం. ప్రేమగా పెంచుకున్నాం. ఎంత ప్రేమగా పెంచుకున్నామంటే అది చెప్పినా అర్థం కాదు. ఒక్క కూతురైనందువల్ల మా ప్రాణమంతా దానిమీదనే పెట్టుకొని పెంచుకున్నాము. మాది స్వీట్‌హౌజ్‌ అన్నమాటే కాని దానికెప్పుడు అందులో స్వీట్స్‌ పెట్టలేదు. అల్లూరయ్య నేతి స్వీట్స్‌, పుల్లారెడ్డి నేతి స్వీట్స్‌ తెచ్చిపెట్టి పెంచుకున్నాం. దానికి మేము కోరిన తిండి పెట్టుకొని పెంచుకున్నాం…” అంది.
                అది వినగానే సరయుకి ఓ డౌట్‌ వచ్చింది. ఆరాధ్య ఇన్నిరోజులు తన దగ్గరే వున్నది కదా ఒక్క రోజన్నా అల్లూరయ్య స్వీట్స్‌ గురించి చెప్పలేదు. పుల్లారెడ్డి స్వీట్స్‌ గురించి చెప్పలేదు. అంత ప్రేమగా పెంచుకున్న వాళ్లయితే ఒక్కసారైనా ఆ స్వీట్స్‌ని కొరియర్‌లో పంపి వుండాల్సింది కదా! ఏమోలే అదిప్పుడు అడిగితే బావుండదు. అసలే బాధలో వుంది. బాధలో వున్నవాళ్లను బాధపెడితే వాళ్ల బాధలన్నీ బాధపెట్టినవాళ్లకి ట్రాన్స్‌ఫర్‌ అవుతాయట. ఫ్రెండ్స్‌ అనుకుంటుంటే విన్నది. అప్పటి నుండి ఓవర్‌ ఫ్రాంక్‌నెస్‌ని పూర్తిగా తగ్గించుకుంది.
                అందుకే ”ఆంటీ! మీరేమి వర్రీ కాకండి! హేమంత్‌ కూడా ఆరాధ్యకు కోరిన తిండి తెచ్చిపెడతాడు. చూస్తుంటే అతను మంచివాడిలాగే అన్పిస్తున్నాడు” అంది.
                ”పెళ్లయ్యాక అతనికీ, మాకు గొడవలొచ్చాయి సరయు! ఎంత మంచివాడైనా ఆ కోపం అలాగే వుంటుందిగా! అందుకే దాన్ని అతనికి దూరంగా వుంచితేనే అది మనశ్శాంతిగా వుంటుందని మా కోరిక…ఇప్పుడది హేమంత్‌ దగ్గరకి వెల్లటం మాకు ఇష్టమే లేదు”
                ”తనకేమైనా ఇబ్బందిగా వుంటే మళ్లీ నా దగ్గరకే వస్తుందిలెండి ఆంటీ! నేనుకూడా తనకి కాల్‌ చేస్తూ టచ్‌లో వుంటాను” అంది.
                ”వుండమ్మా! లేకుంటే ఆ మూర్ఖుడు తన బిడ్డను కనేదాకా వదిలేలా లేడు. ఈ లోపల దాన్ని ఎన్ని తిప్పలు పెడతాడో ఏమో! అసలు ఆరాధ్యకు ఆ బిడ్డను కనటమే ఇష్టం లేదు తెలుసా!” అంది.
                ”అయ్యో! ఆంటీ! మీకేం తెలియదు. అది అసలు అలా చెప్పనే లేదు”
                ”దానికి చెప్పటం రాదు. అందుకే నువ్వలా అనుకుంటున్నావ్‌!”
                ”అవునా!! మరి అలాంటప్పుడు ఆరాధ్య ముందుగానే జాగ్రత్తలు తీసుకొని వుండాల్సింది కదా!” అంది.
                ”దానికేం తెలుసు. అది పసిపిల్ల…” అంది.
                ఆరాధ్యను ఆవిడ పసిపిల్ల అనగానే కిసుక్కున నవ్వింది సరయు.
                ఆ నవ్వెందుకో రమాదేవికి నచ్చక ”కొద్దిసేపు పడుకుంటాను సరయు! మా ఇద్దర్ని రాత్రికి ట్రైనెక్కించి పంపించు” అంటూ భర్త దగ్గరకి వెళ్లి అతని పక్కన వున్న కుర్చీలో కూర్చుని వెనక్కి వాలి కళ్లు మూసుకుంది.
                కళ్లు మూసుకున్న రమాదేవి ఆలోచనలు నఖముఖాలుగా సాగుతున్నాయి. ”తను ఊరెళ్లాక ఆరాధ్యను ఎలాగైనా తన ఊరుకి రప్పించుకొని పక్కింట్లో వుండే నర్సు సాయంతో కడుపు తీయించేయాలి. లేకుంటే బిడ్డ పుట్టాక ‘నేను జాబ్‌కెళ్లాలి. ఈ బిడ్డను కొద్దిరోజులు నీ దగ్గర వుంచుకో మమ్మీ!’ అని ఆరాధ్య అంటే అప్పుడు తనకే కష్టమవుతుంది. తనా బిడ్డను పెంచలేక షాపులో కూర్చోలేక సతమతమవ్వాలి. అసలే తనకి లోబి.పి.” అని మనసులో అనుకుంటూ ఆ నిర్ణయమేదో కాస్త గట్టిగానే తీసుకుంది రమాదేవి.

                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


                                                                               ********

          హేమంత్‌ బైక్‌ మీద కూర్చుంది ఆరాధ్య.
          ఆమెకు హేమంత్‌ అంటే పట్టరాని కోపంగా వుంది.
          ఆ కోపంలో ఏం చేస్తుందో ఆమెకే తెలియడం లేదు. అతన్ని వెనక నుండి గట్టిగా నెట్టెయ్యాలని వుంది. బైక్‌ మీద నుండి పడెయ్యాలని వుంది. అతన్ని ఏదో ఒక విధంగా బాధ పెట్టాలని వుంది. కానీ ఎలా బాధపెట్టాలో తెలియడం లేదు. అటు, ఇటు కదులుతూ కూర్చుంది. అక్కడెవరూ లేకపోయినా ఎవరో వున్నట్లు ‘హాయ్‌’ చెబుతోంది. ఇది మరీ ఇబ్బందిగా వుంది హేమంత్‌కి… ఆరాధ్య ఎందుకలా చేస్తుందో అతనికి అర్థం కాలేదు.
          జీవితంలో ఇద్దరు వ్యక్తులు కలిసి జీవించాలనుకున్నప్పుడు ఒకరంటే ఒకరికి ఇష్టం, గౌరవం, కలిసి జీవించాలన్న తపన, ఆసక్తి, ఆరాటం వుంటేనే అది సాధ్యమవుతుంది. లేకుంటే అది ఎంత కష్టమో!!! హేమంత్‌ బైక్‌ను కంట్రోల్‌ చెయ్యలేక ”కుదురుగా కూర్చోలేవా? ఎందుకలా కదులుతావ్‌?” అంటూ వెనక్కి చూడకుండానే అడిగాడు.
          ఆమెకు మండింది. అంతవరకు వస్తున్న దుఃఖాన్ని ఆపుకోవటం వల్లనో ఏమో ఇప్పుడతను మాట్లాడగానే ”లోపల నీ బిడ్డ విపరీతంగా తంతుంటే కదలక ఏంచేస్తాను? చస్తానా?” అంది.
          ఇదేదో తేడా సమాధానంలా వుందే అని మనసులో అనుకొని ”ఇద్దరికీ మధ్యలో ఆ బ్యాగెందుకు? ఇలా ఇవ్వు ముందు పెట్టుకుంటాను” అన్నాడు.
          ”వద్దులే!” అంది పొడిగా.
          ”ఎందుకొద్దు. అది నన్ను గుచ్చుకుంటోంది. ఇన్‌కన్వీనియంట్‌గా వుంది. తియ్యి” అన్నాడు.
          ”గుచ్చుకుంటుందా?” వెటకారంగా, కోపంగా వత్తి పలుకుతూ కసిగా అంది. బ్యాగ్‌ను మాత్రం తియ్యలేదు. అతని భుజాల మీదుగా ఎదురుగా కన్పిస్తున్న రోడ్డును చూస్తోంది. ఆమె చూపులు చాలా నిర్లిప్తంగా వున్నాయి. నిరాశగా వున్నాయి.
          ”తియ్యకుంటే విసిరి అవతల పడేస్తాను. నా సంగతి నీకు తెలుసుగా!”
          ”ఇంతవరకు తెలియదు. ఇప్పుడిప్పుడే తెలుస్తోంది. అవతల పడెయ్యటమే మీకు తెలుసని…”
          ”ఏం మాట్లాడుతున్నావే! బ్యాగ్‌ తియ్యకుండా!” అంటూ సడన్‌గా బైక్‌ను పక్కకి తీసి ఆపాడు.
          బైక్‌ ఆగి ఆగగానే టక్కున దిగి నిలబడింది ఆరాధ్య.
          ”బైకెందుకాపారు? నన్ను మళ్లీ సరయు దగ్గరకి తీసికెళ్లి దింపుతారా?” అంది.
          ”సరయు దగ్గరికా! నెవ్వర్‌! నిన్నిక ఫ్రెండ్స్‌ దగ్గర వుంచను. సరయును మరచిపో!” అంటూ ఆమె వైపు చూసింది క్షణమే అయినా చాలా పరిశీలనగా చూశాడు.
          ఆమె భుజానికి తగిలించుకున్న హేండ్‌బ్యాగ్‌ నలుపు, చేతిలో పట్టుకొని వున్న బ్యాగ్‌ నలుపు, చున్నీ నలుపు, ప్యాంట్‌ నలుపు. ఒక్క టాప్‌తప్ప డ్రస్‌ మొత్తం నలుపే!
          ”నిన్ను బ్లాక్‌ వాడొద్దని చెప్పాను. అయినా వాడుతున్నావా?” అడిగాడు హేమంత్‌ ఆశ్చర్యపోతూ.
          ”వాడితే ఏమవుతుంది? నాకు చిన్నప్పటి నుండి మా మమ్మీ ఏ డ్రస్‌ తీసుకున్నా బ్లాక్‌ డిజైన్‌ వుంటేనే తీసుకునేది. నేనేమేనా నలుపా? డ్రస్సేగా! అదేదో పెద్ద నేరమైనట్లు మీరు చెప్పిన ప్రతిదీ నేను వినాలి. నాకంటూ ఓ కలర్‌ వుండొద్దు. ఓ టేస్ట్‌ వుండొద్దు. అసలు మీరిలా ఆలోచిస్తారని పెళ్లికి ముందు కొంచెం కూడా వూహించలేదు తెలుసా?” అంది. ఆమె మామూలుగా మాట్లాడడం లేదు. నడుం మీద చేతులుంచుకొని తీవ్రంగా చూస్తూ మాట్లాడుతోంది.
          ”నీ జాతకం ప్రకారం నువ్వు నలుపు వాడకూడదట. అడిగి తెలుసుకున్నాకనే నేను నీకు చెప్పాను. కొంచెం కూడా సెంటిమెంట్స్‌ లేవా నీకు? కనీసం నీ మంచిని కూడా కోరుకోవా?”
          ”సెంటిమెంట్స్‌తో లైఫ్‌ నడవదని నాకు తెలుసు. నేను ఈ కాలం అమ్మాయిని…. సాఫ్ట్‌వేర్‌ జాబ్‌ చేస్తున్నదాన్ని… అయినా నా జాతకం ఎవరడిగి తెలుసుకున్నారు? మీ కళ్యాణి ఆంటీయేగా! ఆవిడెందుకండీ అన్నిటిల్లో ఇన్వాల్వ్‌ అవుతుంది? ఆవిడకింకేం పని వుండదా? నాకసలు సెన్సే లేనట్లు ట్రీట్‌ చేస్తోందెందుకు? అందుకే ఎవరి మాట వినాలో ఎవరిమాట వినకూడదో నాకు తెలుసు. చిన్నపిల్లను అనుకుంటున్నారా? బి.టెక్‌ చదివానని చెప్పండి!” అంది ప్రౌడ్‌గా. ఆమె ఒక్కోమాట హేమంత్‌ ముఖంలోకి చూస్తూ గట్టిగా మాట్లాడుతుంటే అటుఇటు వెళ్లేవాళ్లు ఒక్కక్షణం ఆగి నిలబడి చూసి మళ్లీ వెళ్తున్నారు.
          హేమంత్‌కి తల్లి మాటలు గుర్తొచ్చాయి ”హేమంత్‌! నీకు నీ భార్య మీద కోపం వచ్చినా, నీ భార్యకు నీమీద కోపం వచ్చినా అది నాలుగు గోడల మధ్యనే ప్రదర్శించుకోండి! నలుగురూ తిరిగే రహదారిలో మాత్రం నిలబడి మాట్లాడుకోవద్దు. అందరి అభిప్రాయాలు ఒకేలా వుండనట్లే చూసే చూపుకూడా ఒకేలా వుండదు. ఆరాధ్య నీతో వాదిస్తున్నప్పుడు బయట ఎవరు చూసినా ఆమె నీ భార్య అని అనుకోరు. లేపుకొచ్చిన పిల్లతో గొడవ పడుతున్నావనుకుంటారు. ఈ విషయంలో నువ్వు చాలా సంయమనం పాటించాలి. తొందరపడొద్దు” అంది.
          ఆ వాతావరణాన్ని చూస్తుంటే తల్లి మాటలు నిజమే అన్పించాయి.
          అటుఇటు వెళ్లేవాళ్లు చూసేకొద్దీ ఆరాధ్య ఇంకా ఎక్కువ చేసి మాట్లాడుతోంది.
          ”సరే! బైకెక్కు! ఇంటికెళ్లి మాట్లాడుకుందాం!”
          ”ఎక్కుతాను. ఇంటికెళ్లాకనే మాట్లాడుకుందాం! కానీ ఒక్కటి మాత్రం చెప్పండి మీవాళ్లతో…” అంది.
          ”ఏంటా ఒక్కటి! త్వరగా చెప్పు!” అన్నాడు. అతనికి ఎక్కువసేపు అక్కడ నిలబడాలని లేదు. అప్పటికే జనాలు చాలా డర్టీగా చూస్తున్నారు.
          ”చెబుతాను. వినండి! నేను ఉద్యోగం చేస్తున్న అమ్మాయిని. ఏ విషయంలోనైనా స్ట్రాంగా వుంటాను. స్ట్రాంగ్‌గానే ఆలోచిస్తాను. చిన్న విషయంలో కూడా కాంప్రమైజ్‌ కాను. అయ్యాను అంటే దాని వెనకాల సవాలక్ష కారణాలు వుంటాయి. అది గమనించకుండా ఏదో అయ్యానని అక్కడ నిలబడు, ఇక్కడ కూర్చో, ఇది తిను, ఇది వద్దు. ఈ డ్రస్‌ వేసుకో ఇది నలుపు కాదు. అంటే మాత్రం ఒప్పుకోను. నాకసలే నా టెన్షన్స్‌ నాకున్నాయి” అంది.
          కంగారుగా అటుఇటు చూసి బైక్‌ స్టార్ట్‌ చేశాడు హేమంత్‌. అతనికి లోకభీతి ఎక్కువ. అది ఆమెకు లేదు. అందుకే ఆమె చాలా మామూలుగా ముఖంపెట్టి చాలా ప్రశాంతంగా బైకెక్కి కూర్చుంది.

                                                      *************
          హేమంత్‌, ఆరాధ్యలు వెళ్లాక శాంతారాం, రమాదేవి నిర్వీణ్ణులై కూర్చుండిపోయారు. శాంతారాం కుర్చీలో వెనక్కి వాలి కళ్లు మూసుకున్నాడు. రమాదేవి భర్తవేపు చూసింది.
          ”ఎంత ప్రశాంతంగా నిద్రపోతున్నాడో చూడు. ఎక్కడికొచ్చినా నిద్రే! దిక్కుమాలిన నిద్ర. పిల్లను వాడు తీసికెళ్లాడన్న స్పృహకూడా లేదు. ఎప్పుడొస్తుందో తెలివి…” అనుకుంటూ, నుదుటి మీద గట్టిగా శబ్దం వచ్చేలా కొట్టుకుని, సరయు వుండే గదిలోకి వెళ్లింది.
          సరయు లాప్‌టాప్‌లోకి చూస్తూ బోర్లా పడుకొని వర్క్‌ చేసుకుంటోంది. రమాదేవి గదిలోకి వచ్చినట్లు ఆమె చూడలేదు. రమాదేవి అది గమనించి ఆ గదిలో ఎక్కడ కూర్చోవాలి అన్నట్లు ఆసనాన్ని వెతుక్కుంటుంటే అప్పుడు చూసింది సరయు.
          అంతవరకు పడుకొని వున్న సరయు లేచి కూర్చుని పక్కకి జరిగి-
          -”ఆంటీ! కూర్చోండి!” అంది.
          ”నువ్వేదో పనిలో వున్నట్లున్నావ్‌?” సందేహంగా చూస్తూ అడిగింది రమాదేవి.
          ”పర్వాలేదాంటీ!”
          ”నీపని ఆగిపోతుందేమో!”
          నవ్వి ”అలా ఏం ఆగదులెండి!” అంది సరయు.
          లాప్‌టాప్‌లో లైట్‌ వెలుగుతూ, ఆ వెలుగులో చిన్నచిన్న ఇంగ్లీష్‌ అక్షరాలు, మధ్య మధ్యలో బాక్స్‌లు కట్టినట్లు గీతలు కన్పిస్తుంటే ఆసక్తిగా చూసి ”ఏంటమ్మా ఆ పని?” అంటూ అడిగింది రమాదేవి. ఆమెకు ఏది కన్పిస్తే అది తెలుసుకోవాలన్న జిజ్ఞాస ఎక్కువ. అది తనకు అవసరం లేకపోయినా అంతే! వున్నా అంతే! అడిగి తెలుసుకుంటే పోయేదేముంది! వచ్చేది తప్ప అనుకుంటుంది. చెప్పేవాళ్లు వుండాలే కాని అడిగిందే అడిగి చంపుకుతింటుంది.
          ”ముందు మీరు కూర్చోండి ఆంటీ చెబుతాను”
          రమాదేవి కూర్చుంది. కూర్చున్నా ఆమె చూపులు లాప్‌టాప్‌ మీదనే వున్నాయి.
          సరయు లాప్‌టాప్‌ వేపు వేలు చూపించి ”అమెరికాలో వుండే మా క్లయింట్‌కి వర్క్‌ ప్రోగ్రెస్‌ మీద డెమో ప్రజెంటేషన్‌ ప్రిపేర్‌ చేస్తున్నానాంటీ!” అంది.
          రమాదేవికి ఒక్కముక్క అర్థం కాకపోయినా, అడిగినా అర్థం కాదనుకుందో ఏమో మౌనంగా చూసింది.
          సరయు మాత్రం ”మేము ఏ రోజుకారోజు మా కంపెనీ ద్వారా ఆమెరికాలో వీక్లీ రిపోర్ట్స్‌ పంపించాలి ఆంటీ! ఇవాళ ఆరాధ్యతో హాస్పిటల్‌కి వెళ్లాలని లీవ్‌ పెట్టాను. ఈరోజు ఫ్రైడే కదా! క్లయింట్‌ వీక్లీ వర్క్‌ ఇంపార్టెంట్‌ పెర్పార్మెన్స్‌ ప్రజెంటేషన్‌ పెండింగ్‌లో వుంది. అందుకే ‘వర్కింగ్‌ ఫ్రం హోం’ చేస్తున్నాను” అంది.
          ”ఇలాంటివి మా ఆరాధ్య కూడా చేస్తుందా?”
          ”తను చెయ్యదు ఆంటీ!”
          ”ఎందుకు చెయ్యదు?”
          ”తను ప్రెషర్‌ కాబట్టి ఇలాంటి వర్క్‌ తనకి వుండదు”
          ”ఆఫీసులో వుంటుందా?”
          ”ఆఫీసులో కూడా తక్కువగానే వుంటుంది”
          ”ఏం తక్కువో ఏమో సరయూ! నా బిడ్డ ఉద్యోగంలో చేరాక చాలా వీకైపోయింది” అంటూ బాధపడింది.
          సరయు మళ్లీ లాప్‌టాప్‌ వేపు తిరిగి ”అలా ఏం లేదాంటి! ఆరాధ్య బాగానే వుంది. మొన్న హాస్పిటల్‌ వెళ్లినప్పుడు బ్లెడ్‌ పర్సెంటేజ్‌ కూడా చూశారు. నోప్రాబ్లమ్‌! ఆరాధ్య హెల్త్‌ ఈజ్‌ పర్‌ఫెక్ట్‌!” అంది.
          ”తల్లిని కదా సరయూ! నా కళ్లకి నా బిడ్డ అలాగే కన్పిస్తుంది?” అంది రమాదేవి.
          తల్లి అయినంత మాత్రాన ఉన్నది ఉన్నట్లు కన్పించదా? చిత్రంగా వుందే! ఎంత ఆశ్చర్యం! ఎందుకలా కన్పించదు? ఎందుకంటే తల్లి మనసు చాలా గొప్పది, అద్భుతమైనది, అద్వితీయమైనది కాబట్టి. అంతేకాదు. దయా, జాలి, కరుణ ఒక్క తల్లికే వుంటాయంటారు. అది ఊహ కాదు. కల్పనా కాదు, పచ్చి నిజం. సరయుకు తల్లి లేకపోవటం వల్లనో ఏమో లాప్‌టాప్‌ మీద వున్న చూపుల్ని రమాదేవి వైపుకి మళ్లించి శ్రద్ధగా ఆమె మాటల్ని వినసాగింది.
          సరయు పూర్తిగా తన వైపుకి తిరిగాక రమాదేవి చాలా విచారంగా ముఖంపెట్టి ”హేమంత్‌ మాటలు విన్నావుగా సరయూ! మమ్మల్ని అనాల్సిన మాటలేనా అవి? ఆరాధ్య కడుపులో రెండు నెలలు కూడా నిండని నెత్తుటి గుడ్డు ఎక్కడ! బి.టెక్‌ చదువుతున్న నా కొడుకు సునీల్‌ ఎక్కడ? సునీల్‌ని చంపెయ్యమనటం బావుందా? నీకు నచ్చిందా? అంత తప్పు మేమేం చేశాము. మమ్మల్ని హేమంత్‌ సరిగా అర్థం చేసుకోవటం లేదు. ఎలా బడితే అలా మాట్లాడుతున్నాడు” అంటూ కన్నీళ్లు రాకపోయినా వచ్చినట్లే కొంగుతో కళ్లను వత్తుకుంది.
          ”మీరు బాధపడకండి ఆంటీ! అతనేదో ఆవేశంలో అలా అన్నాడు. అబార్షన్‌ అనేది అంత పెద్ద సీరియస్‌ మేటరేం కాదు. నేను చాలాసార్లు చేయించుకున్నాను. లైట్‌” అంది.
          ”లైటా!! చాలాసార్లు చేయించుకున్నావా?” విభ్రమగా చూస్తూ అడిగింది.
          ”అవునాంటీ!” అంది సరయు ఏమాత్రం తడబడకుండా.
          సరయుకి దగ్గరగా జరిగి గొంతు తగ్గించి ”ఒకసారి అబార్షన్‌ చేయించుకుంటే మళ్లీ ప్రెగ్నెన్సీ రాదంటారు నిజమేనా సరయూ?” అడిగింది రమాదేవి.
          ”రాదని కాదాంటీ! వస్తుంది. బై మిస్టేక్‌! రావొచ్చు. రాకపోవచ్చు. కొంచెం కష్టం కూడా కావచ్చు. అందుకే భయపడేవాళ్లు భయపడుతుంటారు. భయపడనివాళ్లు అసలు భయపడరు”
          ”మరి నీకు అలాంటి భయాలేమీ లేవా?”
          ”లేవాంటీ! ఎందుకంటే నన్ను పెళ్లిచేసుకున్న అతని మనసు నిలకడైంది కాదు. అతనితో పిల్లల్ని కంటే కొని బర్డన్‌ తెచ్చుకున్నట్లే! అదీకాక నాకు అతనితో వున్నప్పటికంటే పెళ్లికి ముందే సౌకర్యంగా వున్నట్లనిపించింది. అందుకే నేను అతన్నుండి దూరంగా వుండాలని విడాకులు తీసుకున్నాను. అవి తీసుకోటానికి కూడా నాకు చాలా డబ్బులు ఖర్చయ్యాయి. డబ్బుకన్నా మనశ్శాంతే ముఖ్యమనుకున్నాను… ఒకవేళ పెళ్లి కాకుండా పిల్లల్ని కనే అవకాశమే వుంటే నేను దాన్ని తప్పకుండా ఫాలో అవుతాను. ఎందుకంటే నాకు నచ్చని భర్తకు భార్యగా వుండాల్సిన అవసరం కాని, ఆ బాధలు కాని నాకు ఏమాత్రం అవసరం లేదు. ఆంటీ! నేనిలా అంటున్నందుకు మీరేమీ అనుకోకండి! ఎందుకంటే నా భర్తలో నేను చాలా ప్రపంచాన్ని చూశాను. ఆ ప్రపంచంలో నేను ఇమడలేకపోయాను. నాకెందుకో అతన్ని నాతో పోల్చుకున్నప్పుడు అతను నాకన్నా తక్కువగా అన్పించాడు. కారణం అతను నాచుట్టూ తన అహంకారపు మానసిక వ్యూహాన్ని పన్నేవాడు. చీప్‌ ట్రిక్స్‌ ప్లే చేసేవాడు. అలాంటి వ్యూహాలు నాకు నచ్చవు” అంది.
          రమాదేవి సరయు మాటల్ని నోరెళ్లబెట్టి విన్నాక
          ”నీకు తోడు వద్దా సరయూ? అతను లేకుండా నువ్వు వుండగలవా?” అంది.
          ”అతని తోడు లేకపోయినా నేను వుండగలను ఆంటీ! ఎందుకంటే నేను జాబ్‌ చేస్తున్నాను కదా! అందుకే అతని అవసరం నాకు అంతగా లేదు. కానీ అతను మాత్రం పెళ్లికి ముందుకన్నా పెళ్లయ్యాకనే సంతోషంగా వున్నాడు. అది తెలిసి కూడా రోజూ నాతో ఘర్షణ పడేవాడు. వేధించేవాడు. మా అభిరుచులు కలవలేదు. అభిప్రాయాలు కూడా కలవలేదు. ఏ రకంగా చూసినా అతనితో నేను తీర్చుకునే అవసరాలు కూడా నాకేం కన్పించలేదు. ఏ రోజూ నన్ను అతను శ్రద్ధగా చూసింది లేదు. ఆలంబన ఇచ్చిందీ లేదు. ఆదుకున్నదీ లేదు. ప్రేమించిందీ లేదు. అందుకే ఇలా ఒంటరిగా వున్నాను. ఇప్పుడు చెప్పండి ఆంటీ! నాలాంటి వాళ్లకు ప్రెగ్నెన్సీ తెచ్చుకోవటం, పిల్లల్ని కనటం అవసరం అంటారా?” అడిగింది సరయు.
          అటు ఇటు కాకుండా తల వూపింది రమాదేవి.
          ”ఆంటీ! మీరోజులు వేరు. ఇప్పటి ఈ రోజులు వేరు. నాలాంటి అమ్మాయిలకు ఉద్యోగంతో వున్నంత అవసరం పిల్లలతో వుండదు. పరిస్థితులు ఎలా మారినా మమ్మల్ని ఉద్యోగాలు ఆదుకుంటాయి కాని పిల్లలు ఆదుకోరు”
          ”చక్కగా మాట్లాడుతున్నావు సరయు!” అప్పుడు నోరు విప్పింది రమాదేవి.
          ”మీరు ఆరాధ్యకు అబార్షన్‌ చేయించాలనుకోవటంలో తప్పులేదాంటీ! ఎందుకంటే ఉద్యోగం చేస్తూ ఓ బిడ్డను మోసి, కని పోషించడమంటే మాటలు కాదు. దానికి పెద్దవాళ్ల సపోర్ట్‌ చాలా కావాలి. అంత ఫ్రీగా మీరు లేరేమో కదా! అంకుల్‌కి వండిపెట్టాలి. మీ బాధ్యతలు మీకున్నాయేమో!!” పెద్దవాళ్లు ఎవరున్నారు?”
          ”ఆ మూర్ఖుడికి అది అర్థం కాక నా కొడుకుని చంపెయ్యమంటున్నాడు. నాకేమైనా పదిమంది కొడుకులున్నారా? వుండేది ఆ ఒక్కడే! నీకు తెలుసో లేదో నా కొడుకును చూస్తే చాలు కళ్లలో నిప్పులు   పోసుకుంటాడు. వాడు లేకుంటే ఆస్తి మొత్తం ఆక్రమించుకోవచ్చనో ఏమో! అప్పటికీ చెప్పాం! ‘నిన్ను మా రెండో కొడుకులా అనుకుంటున్నాం. మాకు సునీల్‌తో పాటు నువ్వుకూడా కొడుకులాంటి వాడివే’ అని… అయినా మమ్మల్ని ద్వేషిస్తూనే వుంటాడు. మా కర్మ కాకుంటే మాకు ఇలాంటి అల్లుడు దొరకటం ఏమిటి?” అంటూ నెత్తీ, నోరూ కొట్టుకుంది.
                సరయు మాట్లాడలేదు.
                ”మా మరుదుల కోడళ్లని, మా అక్కల కోడళ్లని వాళ్ల భర్తలు ఎంత బాగా చూస్తారో తెలుసా? పువ్వుల్లో పెట్టుకొని చూస్తారు. ఒక్క పైసా కట్నం కూడా తీసుకోలేదు. కాన్పులు కూడా వాళ్ల సొంత ఖర్చులతోనే చేసుకున్నారు. పుట్టింటికి పంపనే లేదు. వాళ్లను చూస్తుంటే నా బిడ్డకు కూడా అలాంటి భర్త దొరకలేదని ఒకటే బాధ నాకు… ఎక్కడైనా భర్తలు అలాగే వుంటారు సరయు! ఇలా ఎక్కడా వుండరు…. ఇలాంటి అల్లుడు మళ్లీ పుట్టడనుకో!” అంది ఏడుపు కళ్లతో… ఆ కళ్లు రెండూ ఎర్రబడి వున్నాయి. దురద పుడితే నలిపినట్లు కొంగుతో ఆ కళ్లను ఒకటే నలుపుతోంది.
                సరయు ఆశ్చర్యపోయి చూస్తోంది. ఈవిడ ఆరాధ్యతో కూడా ఇలాగే మాట్లాడుతుందా అని… ”హేమంత్‌కి మీరు కట్నం బాగా ఇచ్చారా ఆంటీ! ఇచ్చే వుంటారు. సాఫ్ట్‌వేర్‌ అబ్బాయి కదా! ఎంత ఇచ్చినా ఈ కాలం అబ్బాయిలు తృప్తి పడరు ఆంటీ! హేమంత్‌ కూడా అలాగే మీరు ఇచ్చింది చాలక డిమాండ్‌ చేస్తున్నాడా?” అంది.
                ”చాలానే ఇవ్వాలనుకున్నాం! ఇవ్వక ఏం చేస్తాం! మాకేమైనా పదిమంది కూతుళ్లు వున్నారా? వుండేది ఆ ఒక్కతేగా!” టక్కున ముక్కు తుడుచుకుంది.
                ”అదికాదులెండి ఆంటీ! నాకు తెలిసి చాలాచోట్ల ఇవ్వాలనుకున్నది పెళ్లిలో ఇచ్చేసి సైలెంట్‌గా వుండిపోతారు. మళ్లీ గొడవలు లేకుండా చేసుకుంటారు. అదేం అంటే అల్లుడేమైనా కొడుకా పాకెట్‌మనీ ఇచ్చినట్లు అప్పుడప్పుడు డబ్బులిచ్చి కొనుక్కోమనటానికి పెళ్లిలో పెద్దమనుషుల ముందు ఏమిస్తామని మాట్లాడుకున్నామో అది ఇచ్చేయాలి అంటుంటారు. మా ఫ్రెండ్స్‌ పెళ్లిళ్లలో చూస్తుంటాం కదా!” అంది.
                ”మేము కూడా ఇస్తాము సరయు. ఎందుకంటే మా ఆరాధ్య అంటే మాకు ప్రాణం. ప్రేమగా పెంచుకున్నాం. ఎంత ప్రేమగా పెంచుకున్నామంటే అది చెప్పినా అర్థం కాదు. ఒక్క కూతురైనందువల్ల మా ప్రాణమంతా దానిమీదనే పెట్టుకొని పెంచుకున్నాము. మాది స్వీట్‌హౌజ్‌ అన్నమాటే కాని దానికెప్పుడు అందులో స్వీట్స్‌ పెట్టలేదు. అల్లూరయ్య నేతి స్వీట్స్‌, పుల్లారెడ్డి నేతి స్వీట్స్‌ తెచ్చిపెట్టి పెంచుకున్నాం. దానికి మేము కోరిన తిండి పెట్టుకొని పెంచుకున్నాం…” అంది.
                అది వినగానే సరయుకి ఓ డౌట్‌ వచ్చింది. ఆరాధ్య ఇన్నిరోజులు తన దగ్గరే వున్నది కదా ఒక్క రోజన్నా అల్లూరయ్య స్వీట్స్‌ గురించి చెప్పలేదు. పుల్లారెడ్డి స్వీట్స్‌ గురించి చెప్పలేదు. అంత ప్రేమగా పెంచుకున్న వాళ్లయితే ఒక్కసారైనా ఆ స్వీట్స్‌ని కొరియర్‌లో పంపి వుండాల్సింది కదా! ఏమోలే అదిప్పుడు అడిగితే బావుండదు. అసలే బాధలో వుంది. బాధలో వున్నవాళ్లను బాధపెడితే వాళ్ల బాధలన్నీ బాధపెట్టినవాళ్లకి ట్రాన్స్‌ఫర్‌ అవుతాయట. ఫ్రెండ్స్‌ అనుకుంటుంటే విన్నది. అప్పటి నుండి ఓవర్‌ ఫ్రాంక్‌నెస్‌ని పూర్తిగా తగ్గించుకుంది.
                అందుకే ”ఆంటీ! మీరేమి వర్రీ కాకండి! హేమంత్‌ కూడా ఆరాధ్యకు కోరిన తిండి తెచ్చిపెడతాడు. చూస్తుంటే అతను మంచివాడిలాగే అన్పిస్తున్నాడు” అంది.
                ”పెళ్లయ్యాక అతనికీ, మాకు గొడవలొచ్చాయి సరయు! ఎంత మంచివాడైనా ఆ కోపం అలాగే వుంటుందిగా! అందుకే దాన్ని అతనికి దూరంగా వుంచితేనే అది మనశ్శాంతిగా వుంటుందని మా కోరిక…ఇప్పుడది హేమంత్‌ దగ్గరకి వెల్లటం మాకు ఇష్టమే లేదు”
                ”తనకేమైనా ఇబ్బందిగా వుంటే మళ్లీ నా దగ్గరకే వస్తుందిలెండి ఆంటీ! నేనుకూడా తనకి కాల్‌ చేస్తూ టచ్‌లో వుంటాను” అంది.
                ”వుండమ్మా! లేకుంటే ఆ మూర్ఖుడు తన బిడ్డను కనేదాకా వదిలేలా లేడు. ఈ లోపల దాన్ని ఎన్ని తిప్పలు పెడతాడో ఏమో! అసలు ఆరాధ్యకు ఆ బిడ్డను కనటమే ఇష్టం లేదు తెలుసా!” అంది.
                ”అయ్యో! ఆంటీ! మీకేం తెలియదు. అది అసలు అలా చెప్పనే లేదు”
                ”దానికి చెప్పటం రాదు. అందుకే నువ్వలా అనుకుంటున్నావ్‌!”
                ”అవునా!! మరి అలాంటప్పుడు ఆరాధ్య ముందుగానే జాగ్రత్తలు తీసుకొని వుండాల్సింది కదా!” అంది.
                ”దానికేం తెలుసు. అది పసిపిల్ల…” అంది.
                ఆరాధ్యను ఆవిడ పసిపిల్ల అనగానే కిసుక్కున నవ్వింది సరయు.
                ఆ నవ్వెందుకో రమాదేవికి నచ్చక ”కొద్దిసేపు పడుకుంటాను సరయు! మా ఇద్దర్ని రాత్రికి ట్రైనెక్కించి పంపించు” అంటూ భర్త దగ్గరకి వెళ్లి అతని పక్కన వున్న కుర్చీలో కూర్చుని వెనక్కి వాలి కళ్లు మూసుకుంది.
                కళ్లు మూసుకున్న రమాదేవి ఆలోచనలు నఖముఖాలుగా సాగుతున్నాయి. ”తను ఊరెళ్లాక ఆరాధ్యను ఎలాగైనా తన ఊరుకి రప్పించుకొని పక్కింట్లో వుండే నర్సు సాయంతో కడుపు తీయించేయాలి. లేకుంటే బిడ్డ పుట్టాక ‘నేను జాబ్‌కెళ్లాలి. ఈ బిడ్డను కొద్దిరోజులు నీ దగ్గర వుంచుకో మమ్మీ!’ అని ఆరాధ్య అంటే అప్పుడు తనకే కష్టమవుతుంది. తనా బిడ్డను పెంచలేక షాపులో కూర్చోలేక సతమతమవ్వాలి. అసలే తనకి లోబి.పి.” అని మనసులో అనుకుంటూ ఆ నిర్ణయమేదో కాస్త గట్టిగానే తీసుకుంది రమాదేవి.

                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


          హేమంత్‌ బైక్‌ మీద కూర్చుంది ఆరాధ్య.
          ఆమెకు హేమంత్‌ అంటే పట్టరాని కోపంగా వుంది.
          ఆ కోపంలో ఏం చేస్తుందో ఆమెకే తెలియడం లేదు. అతన్ని వెనక నుండి గట్టిగా నెట్టెయ్యాలని వుంది. బైక్‌ మీద నుండి పడెయ్యాలని వుంది. అతన్ని ఏదో ఒక విధంగా బాధ పెట్టాలని వుంది. కానీ ఎలా బాధపెట్టాలో తెలియడం లేదు. అటు, ఇటు కదులుతూ కూర్చుంది. అక్కడెవరూ లేకపోయినా ఎవరో వున్నట్లు ‘హాయ్‌’ చెబుతోంది. ఇది మరీ ఇబ్బందిగా వుంది హేమంత్‌కి… ఆరాధ్య ఎందుకలా చేస్తుందో అతనికి అర్థం కాలేదు.
          జీవితంలో ఇద్దరు వ్యక్తులు కలిసి జీవించాలనుకున్నప్పుడు ఒకరంటే ఒకరికి ఇష్టం, గౌరవం, కలిసి జీవించాలన్న తపన, ఆసక్తి, ఆరాటం వుంటేనే అది సాధ్యమవుతుంది. లేకుంటే అది ఎంత కష్టమో!!! హేమంత్‌ బైక్‌ను కంట్రోల్‌ చెయ్యలేక ”కుదురుగా కూర్చోలేవా? ఎందుకలా కదులుతావ్‌?” అంటూ వెనక్కి చూడకుండానే అడిగాడు.
          ఆమెకు మండింది. అంతవరకు వస్తున్న దుఃఖాన్ని ఆపుకోవటం వల్లనో ఏమో ఇప్పుడతను మాట్లాడగానే ”లోపల నీ బిడ్డ విపరీతంగా తంతుంటే కదలక ఏంచేస్తాను? చస్తానా?” అంది.
          ఇదేదో తేడా సమాధానంలా వుందే అని మనసులో అనుకొని ”ఇద్దరికీ మధ్యలో ఆ బ్యాగెందుకు? ఇలా ఇవ్వు ముందు పెట్టుకుంటాను” అన్నాడు.
          ”వద్దులే!” అంది పొడిగా.
          ”ఎందుకొద్దు. అది నన్ను గుచ్చుకుంటోంది. ఇన్‌కన్వీనియంట్‌గా వుంది. తియ్యి” అన్నాడు.
          ”గుచ్చుకుంటుందా?” వెటకారంగా, కోపంగా వత్తి పలుకుతూ కసిగా అంది. బ్యాగ్‌ను మాత్రం తియ్యలేదు. అతని భుజాల మీదుగా ఎదురుగా కన్పిస్తున్న రోడ్డును చూస్తోంది. ఆమె చూపులు చాలా నిర్లిప్తంగా వున్నాయి. నిరాశగా వున్నాయి.
          ”తియ్యకుంటే విసిరి అవతల పడేస్తాను. నా సంగతి నీకు తెలుసుగా!”
          ”ఇంతవరకు తెలియదు. ఇప్పుడిప్పుడే తెలుస్తోంది. అవతల పడెయ్యటమే మీకు తెలుసని…”
          ”ఏం మాట్లాడుతున్నావే! బ్యాగ్‌ తియ్యకుండా!” అంటూ సడన్‌గా బైక్‌ను పక్కకి తీసి ఆపాడు.
          బైక్‌ ఆగి ఆగగానే టక్కున దిగి నిలబడింది ఆరాధ్య.
          ”బైకెందుకాపారు? నన్ను మళ్లీ సరయు దగ్గరకి తీసికెళ్లి దింపుతారా?” అంది.
          ”సరయు దగ్గరికా! నెవ్వర్‌! నిన్నిక ఫ్రెండ్స్‌ దగ్గర వుంచను. సరయును మరచిపో!” అంటూ ఆమె వైపు చూసింది క్షణమే అయినా చాలా పరిశీలనగా చూశాడు.
          ఆమె భుజానికి తగిలించుకున్న హేండ్‌బ్యాగ్‌ నలుపు, చేతిలో పట్టుకొని వున్న బ్యాగ్‌ నలుపు, చున్నీ నలుపు, ప్యాంట్‌ నలుపు. ఒక్క టాప్‌తప్ప డ్రస్‌ మొత్తం నలుపే!
          ”నిన్ను బ్లాక్‌ వాడొద్దని చెప్పాను. అయినా వాడుతున్నావా?” అడిగాడు హేమంత్‌ ఆశ్చర్యపోతూ.
          ”వాడితే ఏమవుతుంది? నాకు చిన్నప్పటి నుండి మా మమ్మీ ఏ డ్రస్‌ తీసుకున్నా బ్లాక్‌ డిజైన్‌ వుంటేనే తీసుకునేది. నేనేమేనా నలుపా? డ్రస్సేగా! అదేదో పెద్ద నేరమైనట్లు మీరు చెప్పిన ప్రతిదీ నేను వినాలి. నాకంటూ ఓ కలర్‌ వుండొద్దు. ఓ టేస్ట్‌ వుండొద్దు. అసలు మీరిలా ఆలోచిస్తారని పెళ్లికి ముందు కొంచెం కూడా వూహించలేదు తెలుసా?” అంది. ఆమె మామూలుగా మాట్లాడడం లేదు. నడుం మీద చేతులుంచుకొని తీవ్రంగా చూస్తూ మాట్లాడుతోంది.
          ”నీ జాతకం ప్రకారం నువ్వు నలుపు వాడకూడదట. అడిగి తెలుసుకున్నాకనే నేను నీకు చెప్పాను. కొంచెం కూడా సెంటిమెంట్స్‌ లేవా నీకు? కనీసం నీ మంచిని కూడా కోరుకోవా?”
          ”సెంటిమెంట్స్‌తో లైఫ్‌ నడవదని నాకు తెలుసు. నేను ఈ కాలం అమ్మాయిని…. సాఫ్ట్‌వేర్‌ జాబ్‌ చేస్తున్నదాన్ని… అయినా నా జాతకం ఎవరడిగి తెలుసుకున్నారు? మీ కళ్యాణి ఆంటీయేగా! ఆవిడెందుకండీ అన్నిటిల్లో ఇన్వాల్వ్‌ అవుతుంది? ఆవిడకింకేం పని వుండదా? నాకసలు సెన్సే లేనట్లు ట్రీట్‌ చేస్తోందెందుకు? అందుకే ఎవరి మాట వినాలో ఎవరిమాట వినకూడదో నాకు తెలుసు. చిన్నపిల్లను అనుకుంటున్నారా? బి.టెక్‌ చదివానని చెప్పండి!” అంది ప్రౌడ్‌గా. ఆమె ఒక్కోమాట హేమంత్‌ ముఖంలోకి చూస్తూ గట్టిగా మాట్లాడుతుంటే అటుఇటు వెళ్లేవాళ్లు ఒక్కక్షణం ఆగి నిలబడి చూసి మళ్లీ వెళ్తున్నారు.
          హేమంత్‌కి తల్లి మాటలు గుర్తొచ్చాయి ”హేమంత్‌! నీకు నీ భార్య మీద కోపం వచ్చినా, నీ భార్యకు నీమీద కోపం వచ్చినా అది నాలుగు గోడల మధ్యనే ప్రదర్శించుకోండి! నలుగురూ తిరిగే రహదారిలో మాత్రం నిలబడి మాట్లాడుకోవద్దు. అందరి అభిప్రాయాలు ఒకేలా వుండనట్లే చూసే చూపుకూడా ఒకేలా వుండదు. ఆరాధ్య నీతో వాదిస్తున్నప్పుడు బయట ఎవరు చూసినా ఆమె నీ భార్య అని అనుకోరు. లేపుకొచ్చిన పిల్లతో గొడవ పడుతున్నావనుకుంటారు. ఈ విషయంలో నువ్వు చాలా సంయమనం పాటించాలి. తొందరపడొద్దు” అంది.
          ఆ వాతావరణాన్ని చూస్తుంటే తల్లి మాటలు నిజమే అన్పించాయి.
          అటుఇటు వెళ్లేవాళ్లు చూసేకొద్దీ ఆరాధ్య ఇంకా ఎక్కువ చేసి మాట్లాడుతోంది.
          ”సరే! బైకెక్కు! ఇంటికెళ్లి మాట్లాడుకుందాం!”
          ”ఎక్కుతాను. ఇంటికెళ్లాకనే మాట్లాడుకుందాం! కానీ ఒక్కటి మాత్రం చెప్పండి మీవాళ్లతో…” అంది.
          ”ఏంటా ఒక్కటి! త్వరగా చెప్పు!” అన్నాడు. అతనికి ఎక్కువసేపు అక్కడ నిలబడాలని లేదు. అప్పటికే జనాలు చాలా డర్టీగా చూస్తున్నారు.
          ”చెబుతాను. వినండి! నేను ఉద్యోగం చేస్తున్న అమ్మాయిని. ఏ విషయంలోనైనా స్ట్రాంగా వుంటాను. స్ట్రాంగ్‌గానే ఆలోచిస్తాను. చిన్న విషయంలో కూడా కాంప్రమైజ్‌ కాను. అయ్యాను అంటే దాని వెనకాల సవాలక్ష కారణాలు వుంటాయి. అది గమనించకుండా ఏదో అయ్యానని అక్కడ నిలబడు, ఇక్కడ కూర్చో, ఇది తిను, ఇది వద్దు. ఈ డ్రస్‌ వేసుకో ఇది నలుపు కాదు. అంటే మాత్రం ఒప్పుకోను. నాకసలే నా టెన్షన్స్‌ నాకున్నాయి” అంది.
          కంగారుగా అటుఇటు చూసి బైక్‌ స్టార్ట్‌ చేశాడు హేమంత్‌. అతనికి లోకభీతి ఎక్కువ. అది ఆమెకు లేదు. అందుకే ఆమె చాలా మామూలుగా ముఖంపెట్టి చాలా ప్రశాంతంగా బైకెక్కి కూర్చుంది.

                                                      *************
          హేమంత్‌, ఆరాధ్యలు వెళ్లాక శాంతారాం, రమాదేవి నిర్వీణ్ణులై కూర్చుండిపోయారు. శాంతారాం కుర్చీలో వెనక్కి వాలి కళ్లు మూసుకున్నాడు. రమాదేవి భర్తవేపు చూసింది.
          ”ఎంత ప్రశాంతంగా నిద్రపోతున్నాడో చూడు. ఎక్కడికొచ్చినా నిద్రే! దిక్కుమాలిన నిద్ర. పిల్లను వాడు తీసికెళ్లాడన్న స్పృహకూడా లేదు. ఎప్పుడొస్తుందో తెలివి…” అనుకుంటూ, నుదుటి మీద గట్టిగా శబ్దం వచ్చేలా కొట్టుకుని, సరయు వుండే గదిలోకి వెళ్లింది.
          సరయు లాప్‌టాప్‌లోకి చూస్తూ బోర్లా పడుకొని వర్క్‌ చేసుకుంటోంది. రమాదేవి గదిలోకి వచ్చినట్లు ఆమె చూడలేదు. రమాదేవి అది గమనించి ఆ గదిలో ఎక్కడ కూర్చోవాలి అన్నట్లు ఆసనాన్ని వెతుక్కుంటుంటే అప్పుడు చూసింది సరయు.
          అంతవరకు పడుకొని వున్న సరయు లేచి కూర్చుని పక్కకి జరిగి-
          -”ఆంటీ! కూర్చోండి!” అంది.
          ”నువ్వేదో పనిలో వున్నట్లున్నావ్‌?” సందేహంగా చూస్తూ అడిగింది రమాదేవి.
          ”పర్వాలేదాంటీ!”
          ”నీపని ఆగిపోతుందేమో!”
          నవ్వి ”అలా ఏం ఆగదులెండి!” అంది సరయు.
          లాప్‌టాప్‌లో లైట్‌ వెలుగుతూ, ఆ వెలుగులో చిన్నచిన్న ఇంగ్లీష్‌ అక్షరాలు, మధ్య మధ్యలో బాక్స్‌లు కట్టినట్లు గీతలు కన్పిస్తుంటే ఆసక్తిగా చూసి ”ఏంటమ్మా ఆ పని?” అంటూ అడిగింది రమాదేవి. ఆమెకు ఏది కన్పిస్తే అది తెలుసుకోవాలన్న జిజ్ఞాస ఎక్కువ. అది తనకు అవసరం లేకపోయినా అంతే! వున్నా అంతే! అడిగి తెలుసుకుంటే పోయేదేముంది! వచ్చేది తప్ప అనుకుంటుంది. చెప్పేవాళ్లు వుండాలే కాని అడిగిందే అడిగి చంపుకుతింటుంది.
          ”ముందు మీరు కూర్చోండి ఆంటీ చెబుతాను”
          రమాదేవి కూర్చుంది. కూర్చున్నా ఆమె చూపులు లాప్‌టాప్‌ మీదనే వున్నాయి.
          సరయు లాప్‌టాప్‌ వేపు వేలు చూపించి ”అమెరికాలో వుండే మా క్లయింట్‌కి వర్క్‌ ప్రోగ్రెస్‌ మీద డెమో ప్రజెంటేషన్‌ ప్రిపేర్‌ చేస్తున్నానాంటీ!” అంది.
          రమాదేవికి ఒక్కముక్క అర్థం కాకపోయినా, అడిగినా అర్థం కాదనుకుందో ఏమో మౌనంగా చూసింది.
          సరయు మాత్రం ”మేము ఏ రోజుకారోజు మా కంపెనీ ద్వారా ఆమెరికాలో వీక్లీ రిపోర్ట్స్‌ పంపించాలి ఆంటీ! ఇవాళ ఆరాధ్యతో హాస్పిటల్‌కి వెళ్లాలని లీవ్‌ పెట్టాను. ఈరోజు ఫ్రైడే కదా! క్లయింట్‌ వీక్లీ వర్క్‌ ఇంపార్టెంట్‌ పెర్పార్మెన్స్‌ ప్రజెంటేషన్‌ పెండింగ్‌లో వుంది. అందుకే ‘వర్కింగ్‌ ఫ్రం హోం’ చేస్తున్నాను” అంది.
          ”ఇలాంటివి మా ఆరాధ్య కూడా చేస్తుందా?”
          ”తను చెయ్యదు ఆంటీ!”
          ”ఎందుకు చెయ్యదు?”
          ”తను ప్రెషర్‌ కాబట్టి ఇలాంటి వర్క్‌ తనకి వుండదు”
          ”ఆఫీసులో వుంటుందా?”
          ”ఆఫీసులో కూడా తక్కువగానే వుంటుంది”
          ”ఏం తక్కువో ఏమో సరయూ! నా బిడ్డ ఉద్యోగంలో చేరాక చాలా వీకైపోయింది” అంటూ బాధపడింది.
          సరయు మళ్లీ లాప్‌టాప్‌ వేపు తిరిగి ”అలా ఏం లేదాంటి! ఆరాధ్య బాగానే వుంది. మొన్న హాస్పిటల్‌ వెళ్లినప్పుడు బ్లెడ్‌ పర్సెంటేజ్‌ కూడా చూశారు. నోప్రాబ్లమ్‌! ఆరాధ్య హెల్త్‌ ఈజ్‌ పర్‌ఫెక్ట్‌!” అంది.
          ”తల్లిని కదా సరయూ! నా కళ్లకి నా బిడ్డ అలాగే కన్పిస్తుంది?” అంది రమాదేవి.
          తల్లి అయినంత మాత్రాన ఉన్నది ఉన్నట్లు కన్పించదా? చిత్రంగా వుందే! ఎంత ఆశ్చర్యం! ఎందుకలా కన్పించదు? ఎందుకంటే తల్లి మనసు చాలా గొప్పది, అద్భుతమైనది, అద్వితీయమైనది కాబట్టి. అంతేకాదు. దయా, జాలి, కరుణ ఒక్క తల్లికే వుంటాయంటారు. అది ఊహ కాదు. కల్పనా కాదు, పచ్చి నిజం. సరయుకు తల్లి లేకపోవటం వల్లనో ఏమో లాప్‌టాప్‌ మీద వున్న చూపుల్ని రమాదేవి వైపుకి మళ్లించి శ్రద్ధగా ఆమె మాటల్ని వినసాగింది.
          సరయు పూర్తిగా తన వైపుకి తిరిగాక రమాదేవి చాలా విచారంగా ముఖంపెట్టి ”హేమంత్‌ మాటలు విన్నావుగా సరయూ! మమ్మల్ని అనాల్సిన మాటలేనా అవి? ఆరాధ్య కడుపులో రెండు నెలలు కూడా నిండని నెత్తుటి గుడ్డు ఎక్కడ! బి.టెక్‌ చదువుతున్న నా కొడుకు సునీల్‌ ఎక్కడ? సునీల్‌ని చంపెయ్యమనటం బావుందా? నీకు నచ్చిందా? అంత తప్పు మేమేం చేశాము. మమ్మల్ని హేమంత్‌ సరిగా అర్థం చేసుకోవటం లేదు. ఎలా బడితే అలా మాట్లాడుతున్నాడు” అంటూ కన్నీళ్లు రాకపోయినా వచ్చినట్లే కొంగుతో కళ్లను వత్తుకుంది.
          ”మీరు బాధపడకండి ఆంటీ! అతనేదో ఆవేశంలో అలా అన్నాడు. అబార్షన్‌ అనేది అంత పెద్ద సీరియస్‌ మేటరేం కాదు. నేను చాలాసార్లు చేయించుకున్నాను. లైట్‌” అంది.
          ”లైటా!! చాలాసార్లు చేయించుకున్నావా?” విభ్రమగా చూస్తూ అడిగింది.
          ”అవునాంటీ!” అంది సరయు ఏమాత్రం తడబడకుండా.
          సరయుకి దగ్గరగా జరిగి గొంతు తగ్గించి ”ఒకసారి అబార్షన్‌ చేయించుకుంటే మళ్లీ ప్రెగ్నెన్సీ రాదంటారు నిజమేనా సరయూ?” అడిగింది రమాదేవి.
          ”రాదని కాదాంటీ! వస్తుంది. బై మిస్టేక్‌! రావొచ్చు. రాకపోవచ్చు. కొంచెం కష్టం కూడా కావచ్చు. అందుకే భయపడేవాళ్లు భయపడుతుంటారు. భయపడనివాళ్లు అసలు భయపడరు”
          ”మరి నీకు అలాంటి భయాలేమీ లేవా?”
          ”లేవాంటీ! ఎందుకంటే నన్ను పెళ్లిచేసుకున్న అతని మనసు నిలకడైంది కాదు. అతనితో పిల్లల్ని కంటే కొని బర్డన్‌ తెచ్చుకున్నట్లే! అదీకాక నాకు అతనితో వున్నప్పటికంటే పెళ్లికి ముందే సౌకర్యంగా వున్నట్లనిపించింది. అందుకే నేను అతన్నుండి దూరంగా వుండాలని విడాకులు తీసుకున్నాను. అవి తీసుకోటానికి కూడా నాకు చాలా డబ్బులు ఖర్చయ్యాయి. డబ్బుకన్నా మనశ్శాంతే ముఖ్యమనుకున్నాను… ఒకవేళ పెళ్లి కాకుండా పిల్లల్ని కనే అవకాశమే వుంటే నేను దాన్ని తప్పకుండా ఫాలో అవుతాను. ఎందుకంటే నాకు నచ్చని భర్తకు భార్యగా వుండాల్సిన అవసరం కాని, ఆ బాధలు కాని నాకు ఏమాత్రం అవసరం లేదు. ఆంటీ! నేనిలా అంటున్నందుకు మీరేమీ అనుకోకండి! ఎందుకంటే నా భర్తలో నేను చాలా ప్రపంచాన్ని చూశాను. ఆ ప్రపంచంలో నేను ఇమడలేకపోయాను. నాకెందుకో అతన్ని నాతో పోల్చుకున్నప్పుడు అతను నాకన్నా తక్కువగా అన్పించాడు. కారణం అతను నాచుట్టూ తన అహంకారపు మానసిక వ్యూహాన్ని పన్నేవాడు. చీప్‌ ట్రిక్స్‌ ప్లే చేసేవాడు. అలాంటి వ్యూహాలు నాకు నచ్చవు” అంది.
          రమాదేవి సరయు మాటల్ని నోరెళ్లబెట్టి విన్నాక
          ”నీకు తోడు వద్దా సరయూ? అతను లేకుండా నువ్వు వుండగలవా?” అంది.
          ”అతని తోడు లేకపోయినా నేను వుండగలను ఆంటీ! ఎందుకంటే నేను జాబ్‌ చేస్తున్నాను కదా! అందుకే అతని అవసరం నాకు అంతగా లేదు. కానీ అతను మాత్రం పెళ్లికి ముందుకన్నా పెళ్లయ్యాకనే సంతోషంగా వున్నాడు. అది తెలిసి కూడా రోజూ నాతో ఘర్షణ పడేవాడు. వేధించేవాడు. మా అభిరుచులు కలవలేదు. అభిప్రాయాలు కూడా కలవలేదు. ఏ రకంగా చూసినా అతనితో నేను తీర్చుకునే అవసరాలు కూడా నాకేం కన్పించలేదు. ఏ రోజూ నన్ను అతను శ్రద్ధగా చూసింది లేదు. ఆలంబన ఇచ్చిందీ లేదు. ఆదుకున్నదీ లేదు. ప్రేమించిందీ లేదు. అందుకే ఇలా ఒంటరిగా వున్నాను. ఇప్పుడు చెప్పండి ఆంటీ! నాలాంటి వాళ్లకు ప్రెగ్నెన్సీ తెచ్చుకోవటం, పిల్లల్ని కనటం అవసరం అంటారా?” అడిగింది సరయు.
          అటు ఇటు కాకుండా తల వూపింది రమాదేవి.
          ”ఆంటీ! మీరోజులు వేరు. ఇప్పటి ఈ రోజులు వేరు. నాలాంటి అమ్మాయిలకు ఉద్యోగంతో వున్నంత అవసరం పిల్లలతో వుండదు. పరిస్థితులు ఎలా మారినా మమ్మల్ని ఉద్యోగాలు ఆదుకుంటాయి కాని పిల్లలు ఆదుకోరు”
          ”చక్కగా మాట్లాడుతున్నావు సరయు!” అప్పుడు నోరు విప్పింది రమాదేవి.
          ”మీరు ఆరాధ్యకు అబార్షన్‌ చేయించాలనుకోవటంలో తప్పులేదాంటీ! ఎందుకంటే ఉద్యోగం చేస్తూ ఓ బిడ్డను మోసి, కని పోషించడమంటే మాటలు కాదు. దానికి పెద్దవాళ్ల సపోర్ట్‌ చాలా కావాలి. అంత ఫ్రీగా మీరు లేరేమో కదా! అంకుల్‌కి వండిపెట్టాలి. మీ బాధ్యతలు మీకున్నాయేమో!!” పెద్దవాళ్లు ఎవరున్నారు?”
          ”ఆ మూర్ఖుడికి అది అర్థం కాక నా కొడుకుని చంపెయ్యమంటున్నాడు. నాకేమైనా పదిమంది కొడుకులున్నారా? వుండేది ఆ ఒక్కడే! నీకు తెలుసో లేదో నా కొడుకును చూస్తే చాలు కళ్లలో నిప్పులు   పోసుకుంటాడు. వాడు లేకుంటే ఆస్తి మొత్తం ఆక్రమించుకోవచ్చనో ఏమో! అప్పటికీ చెప్పాం! ‘నిన్ను మా రెండో కొడుకులా అనుకుంటున్నాం. మాకు సునీల్‌తో పాటు నువ్వుకూడా కొడుకులాంటి వాడివే’ అని… అయినా మమ్మల్ని ద్వేషిస్తూనే వుంటాడు. మా కర్మ కాకుంటే మాకు ఇలాంటి అల్లుడు దొరకటం ఏమిటి?” అంటూ నెత్తీ, నోరూ కొట్టుకుంది.
                సరయు మాట్లాడలేదు.
                ”మా మరుదుల కోడళ్లని, మా అక్కల కోడళ్లని వాళ్ల భర్తలు ఎంత బాగా చూస్తారో తెలుసా? పువ్వుల్లో పెట్టుకొని చూస్తారు. ఒక్క పైసా కట్నం కూడా తీసుకోలేదు. కాన్పులు కూడా వాళ్ల సొంత ఖర్చులతోనే చేసుకున్నారు. పుట్టింటికి పంపనే లేదు. వాళ్లను చూస్తుంటే నా బిడ్డకు కూడా అలాంటి భర్త దొరకలేదని ఒకటే బాధ నాకు… ఎక్కడైనా భర్తలు అలాగే వుంటారు సరయు! ఇలా ఎక్కడా వుండరు…. ఇలాంటి అల్లుడు మళ్లీ పుట్టడనుకో!” అంది ఏడుపు కళ్లతో… ఆ కళ్లు రెండూ ఎర్రబడి వున్నాయి. దురద పుడితే నలిపినట్లు కొంగుతో ఆ కళ్లను ఒకటే నలుపుతోంది.
                సరయు ఆశ్చర్యపోయి చూస్తోంది. ఈవిడ ఆరాధ్యతో కూడా ఇలాగే మాట్లాడుతుందా అని… ”హేమంత్‌కి మీరు కట్నం బాగా ఇచ్చారా ఆంటీ! ఇచ్చే వుంటారు. సాఫ్ట్‌వేర్‌ అబ్బాయి కదా! ఎంత ఇచ్చినా ఈ కాలం అబ్బాయిలు తృప్తి పడరు ఆంటీ! హేమంత్‌ కూడా అలాగే మీరు ఇచ్చింది చాలక డిమాండ్‌ చేస్తున్నాడా?” అంది.
                ”చాలానే ఇవ్వాలనుకున్నాం! ఇవ్వక ఏం చేస్తాం! మాకేమైనా పదిమంది కూతుళ్లు వున్నారా? వుండేది ఆ ఒక్కతేగా!” టక్కున ముక్కు తుడుచుకుంది.
                ”అదికాదులెండి ఆంటీ! నాకు తెలిసి చాలాచోట్ల ఇవ్వాలనుకున్నది పెళ్లిలో ఇచ్చేసి సైలెంట్‌గా వుండిపోతారు. మళ్లీ గొడవలు లేకుండా చేసుకుంటారు. అదేం అంటే అల్లుడేమైనా కొడుకా పాకెట్‌మనీ ఇచ్చినట్లు అప్పుడప్పుడు డబ్బులిచ్చి కొనుక్కోమనటానికి పెళ్లిలో పెద్దమనుషుల ముందు ఏమిస్తామని మాట్లాడుకున్నామో అది ఇచ్చేయాలి అంటుంటారు. మా ఫ్రెండ్స్‌ పెళ్లిళ్లలో చూస్తుంటాం కదా!” అంది.
                ”మేము కూడా ఇస్తాము సరయు. ఎందుకంటే మా ఆరాధ్య అంటే మాకు ప్రాణం. ప్రేమగా పెంచుకున్నాం. ఎంత ప్రేమగా పెంచుకున్నామంటే అది చెప్పినా అర్థం కాదు. ఒక్క కూతురైనందువల్ల మా ప్రాణమంతా దానిమీదనే పెట్టుకొని పెంచుకున్నాము. మాది స్వీట్‌హౌజ్‌ అన్నమాటే కాని దానికెప్పుడు అందులో స్వీట్స్‌ పెట్టలేదు. అల్లూరయ్య నేతి స్వీట్స్‌, పుల్లారెడ్డి నేతి స్వీట్స్‌ తెచ్చిపెట్టి పెంచుకున్నాం. దానికి మేము కోరిన తిండి పెట్టుకొని పెంచుకున్నాం…” అంది.
                అది వినగానే సరయుకి ఓ డౌట్‌ వచ్చింది. ఆరాధ్య ఇన్నిరోజులు తన దగ్గరే వున్నది కదా ఒక్క రోజన్నా అల్లూరయ్య స్వీట్స్‌ గురించి చెప్పలేదు. పుల్లారెడ్డి స్వీట్స్‌ గురించి చెప్పలేదు. అంత ప్రేమగా పెంచుకున్న వాళ్లయితే ఒక్కసారైనా ఆ స్వీట్స్‌ని కొరియర్‌లో పంపి వుండాల్సింది కదా! ఏమోలే అదిప్పుడు అడిగితే బావుండదు. అసలే బాధలో వుంది. బాధలో వున్నవాళ్లను బాధపెడితే వాళ్ల బాధలన్నీ బాధపెట్టినవాళ్లకి ట్రాన్స్‌ఫర్‌ అవుతాయట. ఫ్రెండ్స్‌ అనుకుంటుంటే విన్నది. అప్పటి నుండి ఓవర్‌ ఫ్రాంక్‌నెస్‌ని పూర్తిగా తగ్గించుకుంది.
                అందుకే ”ఆంటీ! మీరేమి వర్రీ కాకండి! హేమంత్‌ కూడా ఆరాధ్యకు కోరిన తిండి తెచ్చిపెడతాడు. చూస్తుంటే అతను మంచివాడిలాగే అన్పిస్తున్నాడు” అంది.
                ”పెళ్లయ్యాక అతనికీ, మాకు గొడవలొచ్చాయి సరయు! ఎంత మంచివాడైనా ఆ కోపం అలాగే వుంటుందిగా! అందుకే దాన్ని అతనికి దూరంగా వుంచితేనే అది మనశ్శాంతిగా వుంటుందని మా కోరిక…ఇప్పుడది హేమంత్‌ దగ్గరకి వెల్లటం మాకు ఇష్టమే లేదు”
                ”తనకేమైనా ఇబ్బందిగా వుంటే మళ్లీ నా దగ్గరకే వస్తుందిలెండి ఆంటీ! నేనుకూడా తనకి కాల్‌ చేస్తూ టచ్‌లో వుంటాను” అంది.
                ”వుండమ్మా! లేకుంటే ఆ మూర్ఖుడు తన బిడ్డను కనేదాకా వదిలేలా లేడు. ఈ లోపల దాన్ని ఎన్ని తిప్పలు పెడతాడో ఏమో! అసలు ఆరాధ్యకు ఆ బిడ్డను కనటమే ఇష్టం లేదు తెలుసా!” అంది.
                ”అయ్యో! ఆంటీ! మీకేం తెలియదు. అది అసలు అలా చెప్పనే లేదు”
                ”దానికి చెప్పటం రాదు. అందుకే నువ్వలా అనుకుంటున్నావ్‌!”
                ”అవునా!! మరి అలాంటప్పుడు ఆరాధ్య ముందుగానే జాగ్రత్తలు తీసుకొని వుండాల్సింది కదా!” అంది.
                ”దానికేం తెలుసు. అది పసిపిల్ల…” అంది.
                ఆరాధ్యను ఆవిడ పసిపిల్ల అనగానే కిసుక్కున నవ్వింది సరయు.
                ఆ నవ్వెందుకో రమాదేవికి నచ్చక ”కొద్దిసేపు పడుకుంటాను సరయు! మా ఇద్దర్ని రాత్రికి ట్రైనెక్కించి పంపించు” అంటూ భర్త దగ్గరకి వెళ్లి అతని పక్కన వున్న కుర్చీలో కూర్చుని వెనక్కి వాలి కళ్లు మూసుకుంది.
                కళ్లు మూసుకున్న రమాదేవి ఆలోచనలు నఖముఖాలుగా సాగుతున్నాయి. ”తను ఊరెళ్లాక ఆరాధ్యను ఎలాగైనా తన ఊరుకి రప్పించుకొని పక్కింట్లో వుండే నర్సు సాయంతో కడుపు తీయించేయాలి. లేకుంటే బిడ్డ పుట్టాక ‘నేను జాబ్‌కెళ్లాలి. ఈ బిడ్డను కొద్దిరోజులు నీ దగ్గర వుంచుకో మమ్మీ!’ అని ఆరాధ్య అంటే అప్పుడు తనకే కష్టమవుతుంది. తనా బిడ్డను పెంచలేక షాపులో కూర్చోలేక సతమతమవ్వాలి. అసలే తనకి లోబి.పి.” అని మనసులో అనుకుంటూ ఆ నిర్ణయమేదో కాస్త గట్టిగానే తీసుకుంది రమాదేవి.

                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


                                                      *************
          హేమంత్‌, ఆరాధ్యలు వెళ్లాక శాంతారాం, రమాదేవి నిర్వీణ్ణులై కూర్చుండిపోయారు. శాంతారాం కుర్చీలో వెనక్కి వాలి కళ్లు మూసుకున్నాడు. రమాదేవి భర్తవేపు చూసింది.
          ”ఎంత ప్రశాంతంగా నిద్రపోతున్నాడో చూడు. ఎక్కడికొచ్చినా నిద్రే! దిక్కుమాలిన నిద్ర. పిల్లను వాడు తీసికెళ్లాడన్న స్పృహకూడా లేదు. ఎప్పుడొస్తుందో తెలివి…” అనుకుంటూ, నుదుటి మీద గట్టిగా శబ్దం వచ్చేలా కొట్టుకుని, సరయు వుండే గదిలోకి వెళ్లింది.
          సరయు లాప్‌టాప్‌లోకి చూస్తూ బోర్లా పడుకొని వర్క్‌ చేసుకుంటోంది. రమాదేవి గదిలోకి వచ్చినట్లు ఆమె చూడలేదు. రమాదేవి అది గమనించి ఆ గదిలో ఎక్కడ కూర్చోవాలి అన్నట్లు ఆసనాన్ని వెతుక్కుంటుంటే అప్పుడు చూసింది సరయు.
          అంతవరకు పడుకొని వున్న సరయు లేచి కూర్చుని పక్కకి జరిగి-
          -”ఆంటీ! కూర్చోండి!” అంది.
          ”నువ్వేదో పనిలో వున్నట్లున్నావ్‌?” సందేహంగా చూస్తూ అడిగింది రమాదేవి.
          ”పర్వాలేదాంటీ!”
          ”నీపని ఆగిపోతుందేమో!”
          నవ్వి ”అలా ఏం ఆగదులెండి!” అంది సరయు.
          లాప్‌టాప్‌లో లైట్‌ వెలుగుతూ, ఆ వెలుగులో చిన్నచిన్న ఇంగ్లీష్‌ అక్షరాలు, మధ్య మధ్యలో బాక్స్‌లు కట్టినట్లు గీతలు కన్పిస్తుంటే ఆసక్తిగా చూసి ”ఏంటమ్మా ఆ పని?” అంటూ అడిగింది రమాదేవి. ఆమెకు ఏది కన్పిస్తే అది తెలుసుకోవాలన్న జిజ్ఞాస ఎక్కువ. అది తనకు అవసరం లేకపోయినా అంతే! వున్నా అంతే! అడిగి తెలుసుకుంటే పోయేదేముంది! వచ్చేది తప్ప అనుకుంటుంది. చెప్పేవాళ్లు వుండాలే కాని అడిగిందే అడిగి చంపుకుతింటుంది.
          ”ముందు మీరు కూర్చోండి ఆంటీ చెబుతాను”
          రమాదేవి కూర్చుంది. కూర్చున్నా ఆమె చూపులు లాప్‌టాప్‌ మీదనే వున్నాయి.
          సరయు లాప్‌టాప్‌ వేపు వేలు చూపించి ”అమెరికాలో వుండే మా క్లయింట్‌కి వర్క్‌ ప్రోగ్రెస్‌ మీద డెమో ప్రజెంటేషన్‌ ప్రిపేర్‌ చేస్తున్నానాంటీ!” అంది.
          రమాదేవికి ఒక్కముక్క అర్థం కాకపోయినా, అడిగినా అర్థం కాదనుకుందో ఏమో మౌనంగా చూసింది.
          సరయు మాత్రం ”మేము ఏ రోజుకారోజు మా కంపెనీ ద్వారా ఆమెరికాలో వీక్లీ రిపోర్ట్స్‌ పంపించాలి ఆంటీ! ఇవాళ ఆరాధ్యతో హాస్పిటల్‌కి వెళ్లాలని లీవ్‌ పెట్టాను. ఈరోజు ఫ్రైడే కదా! క్లయింట్‌ వీక్లీ వర్క్‌ ఇంపార్టెంట్‌ పెర్పార్మెన్స్‌ ప్రజెంటేషన్‌ పెండింగ్‌లో వుంది. అందుకే ‘వర్కింగ్‌ ఫ్రం హోం’ చేస్తున్నాను” అంది.
          ”ఇలాంటివి మా ఆరాధ్య కూడా చేస్తుందా?”
          ”తను చెయ్యదు ఆంటీ!”
          ”ఎందుకు చెయ్యదు?”
          ”తను ప్రెషర్‌ కాబట్టి ఇలాంటి వర్క్‌ తనకి వుండదు”
          ”ఆఫీసులో వుంటుందా?”
          ”ఆఫీసులో కూడా తక్కువగానే వుంటుంది”
          ”ఏం తక్కువో ఏమో సరయూ! నా బిడ్డ ఉద్యోగంలో చేరాక చాలా వీకైపోయింది” అంటూ బాధపడింది.
          సరయు మళ్లీ లాప్‌టాప్‌ వేపు తిరిగి ”అలా ఏం లేదాంటి! ఆరాధ్య బాగానే వుంది. మొన్న హాస్పిటల్‌ వెళ్లినప్పుడు బ్లెడ్‌ పర్సెంటేజ్‌ కూడా చూశారు. నోప్రాబ్లమ్‌! ఆరాధ్య హెల్త్‌ ఈజ్‌ పర్‌ఫెక్ట్‌!” అంది.
          ”తల్లిని కదా సరయూ! నా కళ్లకి నా బిడ్డ అలాగే కన్పిస్తుంది?” అంది రమాదేవి.
          తల్లి అయినంత మాత్రాన ఉన్నది ఉన్నట్లు కన్పించదా? చిత్రంగా వుందే! ఎంత ఆశ్చర్యం! ఎందుకలా కన్పించదు? ఎందుకంటే తల్లి మనసు చాలా గొప్పది, అద్భుతమైనది, అద్వితీయమైనది కాబట్టి. అంతేకాదు. దయా, జాలి, కరుణ ఒక్క తల్లికే వుంటాయంటారు. అది ఊహ కాదు. కల్పనా కాదు, పచ్చి నిజం. సరయుకు తల్లి లేకపోవటం వల్లనో ఏమో లాప్‌టాప్‌ మీద వున్న చూపుల్ని రమాదేవి వైపుకి మళ్లించి శ్రద్ధగా ఆమె మాటల్ని వినసాగింది.
          సరయు పూర్తిగా తన వైపుకి తిరిగాక రమాదేవి చాలా విచారంగా ముఖంపెట్టి ”హేమంత్‌ మాటలు విన్నావుగా సరయూ! మమ్మల్ని అనాల్సిన మాటలేనా అవి? ఆరాధ్య కడుపులో రెండు నెలలు కూడా నిండని నెత్తుటి గుడ్డు ఎక్కడ! బి.టెక్‌ చదువుతున్న నా కొడుకు సునీల్‌ ఎక్కడ? సునీల్‌ని చంపెయ్యమనటం బావుందా? నీకు నచ్చిందా? అంత తప్పు మేమేం చేశాము. మమ్మల్ని హేమంత్‌ సరిగా అర్థం చేసుకోవటం లేదు. ఎలా బడితే అలా మాట్లాడుతున్నాడు” అంటూ కన్నీళ్లు రాకపోయినా వచ్చినట్లే కొంగుతో కళ్లను వత్తుకుంది.
          ”మీరు బాధపడకండి ఆంటీ! అతనేదో ఆవేశంలో అలా అన్నాడు. అబార్షన్‌ అనేది అంత పెద్ద సీరియస్‌ మేటరేం కాదు. నేను చాలాసార్లు చేయించుకున్నాను. లైట్‌” అంది.
          ”లైటా!! చాలాసార్లు చేయించుకున్నావా?” విభ్రమగా చూస్తూ అడిగింది.
          ”అవునాంటీ!” అంది సరయు ఏమాత్రం తడబడకుండా.
          సరయుకి దగ్గరగా జరిగి గొంతు తగ్గించి ”ఒకసారి అబార్షన్‌ చేయించుకుంటే మళ్లీ ప్రెగ్నెన్సీ రాదంటారు నిజమేనా సరయూ?” అడిగింది రమాదేవి.
          ”రాదని కాదాంటీ! వస్తుంది. బై మిస్టేక్‌! రావొచ్చు. రాకపోవచ్చు. కొంచెం కష్టం కూడా కావచ్చు. అందుకే భయపడేవాళ్లు భయపడుతుంటారు. భయపడనివాళ్లు అసలు భయపడరు”
          ”మరి నీకు అలాంటి భయాలేమీ లేవా?”
          ”లేవాంటీ! ఎందుకంటే నన్ను పెళ్లిచేసుకున్న అతని మనసు నిలకడైంది కాదు. అతనితో పిల్లల్ని కంటే కొని బర్డన్‌ తెచ్చుకున్నట్లే! అదీకాక నాకు అతనితో వున్నప్పటికంటే పెళ్లికి ముందే సౌకర్యంగా వున్నట్లనిపించింది. అందుకే నేను అతన్నుండి దూరంగా వుండాలని విడాకులు తీసుకున్నాను. అవి తీసుకోటానికి కూడా నాకు చాలా డబ్బులు ఖర్చయ్యాయి. డబ్బుకన్నా మనశ్శాంతే ముఖ్యమనుకున్నాను… ఒకవేళ పెళ్లి కాకుండా పిల్లల్ని కనే అవకాశమే వుంటే నేను దాన్ని తప్పకుండా ఫాలో అవుతాను. ఎందుకంటే నాకు నచ్చని భర్తకు భార్యగా వుండాల్సిన అవసరం కాని, ఆ బాధలు కాని నాకు ఏమాత్రం అవసరం లేదు. ఆంటీ! నేనిలా అంటున్నందుకు మీరేమీ అనుకోకండి! ఎందుకంటే నా భర్తలో నేను చాలా ప్రపంచాన్ని చూశాను. ఆ ప్రపంచంలో నేను ఇమడలేకపోయాను. నాకెందుకో అతన్ని నాతో పోల్చుకున్నప్పుడు అతను నాకన్నా తక్కువగా అన్పించాడు. కారణం అతను నాచుట్టూ తన అహంకారపు మానసిక వ్యూహాన్ని పన్నేవాడు. చీప్‌ ట్రిక్స్‌ ప్లే చేసేవాడు. అలాంటి వ్యూహాలు నాకు నచ్చవు” అంది.
          రమాదేవి సరయు మాటల్ని నోరెళ్లబెట్టి విన్నాక
          ”నీకు తోడు వద్దా సరయూ? అతను లేకుండా నువ్వు వుండగలవా?” అంది.
          ”అతని తోడు లేకపోయినా నేను వుండగలను ఆంటీ! ఎందుకంటే నేను జాబ్‌ చేస్తున్నాను కదా! అందుకే అతని అవసరం నాకు అంతగా లేదు. కానీ అతను మాత్రం పెళ్లికి ముందుకన్నా పెళ్లయ్యాకనే సంతోషంగా వున్నాడు. అది తెలిసి కూడా రోజూ నాతో ఘర్షణ పడేవాడు. వేధించేవాడు. మా అభిరుచులు కలవలేదు. అభిప్రాయాలు కూడా కలవలేదు. ఏ రకంగా చూసినా అతనితో నేను తీర్చుకునే అవసరాలు కూడా నాకేం కన్పించలేదు. ఏ రోజూ నన్ను అతను శ్రద్ధగా చూసింది లేదు. ఆలంబన ఇచ్చిందీ లేదు. ఆదుకున్నదీ లేదు. ప్రేమించిందీ లేదు. అందుకే ఇలా ఒంటరిగా వున్నాను. ఇప్పుడు చెప్పండి ఆంటీ! నాలాంటి వాళ్లకు ప్రెగ్నెన్సీ తెచ్చుకోవటం, పిల్లల్ని కనటం అవసరం అంటారా?” అడిగింది సరయు.
          అటు ఇటు కాకుండా తల వూపింది రమాదేవి.
          ”ఆంటీ! మీరోజులు వేరు. ఇప్పటి ఈ రోజులు వేరు. నాలాంటి అమ్మాయిలకు ఉద్యోగంతో వున్నంత అవసరం పిల్లలతో వుండదు. పరిస్థితులు ఎలా మారినా మమ్మల్ని ఉద్యోగాలు ఆదుకుంటాయి కాని పిల్లలు ఆదుకోరు”
          ”చక్కగా మాట్లాడుతున్నావు సరయు!” అప్పుడు నోరు విప్పింది రమాదేవి.
          ”మీరు ఆరాధ్యకు అబార్షన్‌ చేయించాలనుకోవటంలో తప్పులేదాంటీ! ఎందుకంటే ఉద్యోగం చేస్తూ ఓ బిడ్డను మోసి, కని పోషించడమంటే మాటలు కాదు. దానికి పెద్దవాళ్ల సపోర్ట్‌ చాలా కావాలి. అంత ఫ్రీగా మీరు లేరేమో కదా! అంకుల్‌కి వండిపెట్టాలి. మీ బాధ్యతలు మీకున్నాయేమో!!” పెద్దవాళ్లు ఎవరున్నారు?”
          ”ఆ మూర్ఖుడికి అది అర్థం కాక నా కొడుకుని చంపెయ్యమంటున్నాడు. నాకేమైనా పదిమంది కొడుకులున్నారా? వుండేది ఆ ఒక్కడే! నీకు తెలుసో లేదో నా కొడుకును చూస్తే చాలు కళ్లలో నిప్పులు   పోసుకుంటాడు. వాడు లేకుంటే ఆస్తి మొత్తం ఆక్రమించుకోవచ్చనో ఏమో! అప్పటికీ చెప్పాం! ‘నిన్ను మా రెండో కొడుకులా అనుకుంటున్నాం. మాకు సునీల్‌తో పాటు నువ్వుకూడా కొడుకులాంటి వాడివే’ అని… అయినా మమ్మల్ని ద్వేషిస్తూనే వుంటాడు. మా కర్మ కాకుంటే మాకు ఇలాంటి అల్లుడు దొరకటం ఏమిటి?” అంటూ నెత్తీ, నోరూ కొట్టుకుంది.
                సరయు మాట్లాడలేదు.
                ”మా మరుదుల కోడళ్లని, మా అక్కల కోడళ్లని వాళ్ల భర్తలు ఎంత బాగా చూస్తారో తెలుసా? పువ్వుల్లో పెట్టుకొని చూస్తారు. ఒక్క పైసా కట్నం కూడా తీసుకోలేదు. కాన్పులు కూడా వాళ్ల సొంత ఖర్చులతోనే చేసుకున్నారు. పుట్టింటికి పంపనే లేదు. వాళ్లను చూస్తుంటే నా బిడ్డకు కూడా అలాంటి భర్త దొరకలేదని ఒకటే బాధ నాకు… ఎక్కడైనా భర్తలు అలాగే వుంటారు సరయు! ఇలా ఎక్కడా వుండరు…. ఇలాంటి అల్లుడు మళ్లీ పుట్టడనుకో!” అంది ఏడుపు కళ్లతో… ఆ కళ్లు రెండూ ఎర్రబడి వున్నాయి. దురద పుడితే నలిపినట్లు కొంగుతో ఆ కళ్లను ఒకటే నలుపుతోంది.
                సరయు ఆశ్చర్యపోయి చూస్తోంది. ఈవిడ ఆరాధ్యతో కూడా ఇలాగే మాట్లాడుతుందా అని… ”హేమంత్‌కి మీరు కట్నం బాగా ఇచ్చారా ఆంటీ! ఇచ్చే వుంటారు. సాఫ్ట్‌వేర్‌ అబ్బాయి కదా! ఎంత ఇచ్చినా ఈ కాలం అబ్బాయిలు తృప్తి పడరు ఆంటీ! హేమంత్‌ కూడా అలాగే మీరు ఇచ్చింది చాలక డిమాండ్‌ చేస్తున్నాడా?” అంది.
                ”చాలానే ఇవ్వాలనుకున్నాం! ఇవ్వక ఏం చేస్తాం! మాకేమైనా పదిమంది కూతుళ్లు వున్నారా? వుండేది ఆ ఒక్కతేగా!” టక్కున ముక్కు తుడుచుకుంది.
                ”అదికాదులెండి ఆంటీ! నాకు తెలిసి చాలాచోట్ల ఇవ్వాలనుకున్నది పెళ్లిలో ఇచ్చేసి సైలెంట్‌గా వుండిపోతారు. మళ్లీ గొడవలు లేకుండా చేసుకుంటారు. అదేం అంటే అల్లుడేమైనా కొడుకా పాకెట్‌మనీ ఇచ్చినట్లు అప్పుడప్పుడు డబ్బులిచ్చి కొనుక్కోమనటానికి పెళ్లిలో పెద్దమనుషుల ముందు ఏమిస్తామని మాట్లాడుకున్నామో అది ఇచ్చేయాలి అంటుంటారు. మా ఫ్రెండ్స్‌ పెళ్లిళ్లలో చూస్తుంటాం కదా!” అంది.
                ”మేము కూడా ఇస్తాము సరయు. ఎందుకంటే మా ఆరాధ్య అంటే మాకు ప్రాణం. ప్రేమగా పెంచుకున్నాం. ఎంత ప్రేమగా పెంచుకున్నామంటే అది చెప్పినా అర్థం కాదు. ఒక్క కూతురైనందువల్ల మా ప్రాణమంతా దానిమీదనే పెట్టుకొని పెంచుకున్నాము. మాది స్వీట్‌హౌజ్‌ అన్నమాటే కాని దానికెప్పుడు అందులో స్వీట్స్‌ పెట్టలేదు. అల్లూరయ్య నేతి స్వీట్స్‌, పుల్లారెడ్డి నేతి స్వీట్స్‌ తెచ్చిపెట్టి పెంచుకున్నాం. దానికి మేము కోరిన తిండి పెట్టుకొని పెంచుకున్నాం…” అంది.
                అది వినగానే సరయుకి ఓ డౌట్‌ వచ్చింది. ఆరాధ్య ఇన్నిరోజులు తన దగ్గరే వున్నది కదా ఒక్క రోజన్నా అల్లూరయ్య స్వీట్స్‌ గురించి చెప్పలేదు. పుల్లారెడ్డి స్వీట్స్‌ గురించి చెప్పలేదు. అంత ప్రేమగా పెంచుకున్న వాళ్లయితే ఒక్కసారైనా ఆ స్వీట్స్‌ని కొరియర్‌లో పంపి వుండాల్సింది కదా! ఏమోలే అదిప్పుడు అడిగితే బావుండదు. అసలే బాధలో వుంది. బాధలో వున్నవాళ్లను బాధపెడితే వాళ్ల బాధలన్నీ బాధపెట్టినవాళ్లకి ట్రాన్స్‌ఫర్‌ అవుతాయట. ఫ్రెండ్స్‌ అనుకుంటుంటే విన్నది. అప్పటి నుండి ఓవర్‌ ఫ్రాంక్‌నెస్‌ని పూర్తిగా తగ్గించుకుంది.
                అందుకే ”ఆంటీ! మీరేమి వర్రీ కాకండి! హేమంత్‌ కూడా ఆరాధ్యకు కోరిన తిండి తెచ్చిపెడతాడు. చూస్తుంటే అతను మంచివాడిలాగే అన్పిస్తున్నాడు” అంది.
                ”పెళ్లయ్యాక అతనికీ, మాకు గొడవలొచ్చాయి సరయు! ఎంత మంచివాడైనా ఆ కోపం అలాగే వుంటుందిగా! అందుకే దాన్ని అతనికి దూరంగా వుంచితేనే అది మనశ్శాంతిగా వుంటుందని మా కోరిక…ఇప్పుడది హేమంత్‌ దగ్గరకి వెల్లటం మాకు ఇష్టమే లేదు”
                ”తనకేమైనా ఇబ్బందిగా వుంటే మళ్లీ నా దగ్గరకే వస్తుందిలెండి ఆంటీ! నేనుకూడా తనకి కాల్‌ చేస్తూ టచ్‌లో వుంటాను” అంది.
                ”వుండమ్మా! లేకుంటే ఆ మూర్ఖుడు తన బిడ్డను కనేదాకా వదిలేలా లేడు. ఈ లోపల దాన్ని ఎన్ని తిప్పలు పెడతాడో ఏమో! అసలు ఆరాధ్యకు ఆ బిడ్డను కనటమే ఇష్టం లేదు తెలుసా!” అంది.
                ”అయ్యో! ఆంటీ! మీకేం తెలియదు. అది అసలు అలా చెప్పనే లేదు”
                ”దానికి చెప్పటం రాదు. అందుకే నువ్వలా అనుకుంటున్నావ్‌!”
                ”అవునా!! మరి అలాంటప్పుడు ఆరాధ్య ముందుగానే జాగ్రత్తలు తీసుకొని వుండాల్సింది కదా!” అంది.
                ”దానికేం తెలుసు. అది పసిపిల్ల…” అంది.
                ఆరాధ్యను ఆవిడ పసిపిల్ల అనగానే కిసుక్కున నవ్వింది సరయు.
                ఆ నవ్వెందుకో రమాదేవికి నచ్చక ”కొద్దిసేపు పడుకుంటాను సరయు! మా ఇద్దర్ని రాత్రికి ట్రైనెక్కించి పంపించు” అంటూ భర్త దగ్గరకి వెళ్లి అతని పక్కన వున్న కుర్చీలో కూర్చుని వెనక్కి వాలి కళ్లు మూసుకుంది.
                కళ్లు మూసుకున్న రమాదేవి ఆలోచనలు నఖముఖాలుగా సాగుతున్నాయి. ”తను ఊరెళ్లాక ఆరాధ్యను ఎలాగైనా తన ఊరుకి రప్పించుకొని పక్కింట్లో వుండే నర్సు సాయంతో కడుపు తీయించేయాలి. లేకుంటే బిడ్డ పుట్టాక ‘నేను జాబ్‌కెళ్లాలి. ఈ బిడ్డను కొద్దిరోజులు నీ దగ్గర వుంచుకో మమ్మీ!’ అని ఆరాధ్య అంటే అప్పుడు తనకే కష్టమవుతుంది. తనా బిడ్డను పెంచలేక షాపులో కూర్చోలేక సతమతమవ్వాలి. అసలే తనకి లోబి.పి.” అని మనసులో అనుకుంటూ ఆ నిర్ణయమేదో కాస్త గట్టిగానే తీసుకుంది రమాదేవి.

                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


                                                                     *********

హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


హేమంత్‌ తండ్రి కాబోతున్న సందర్భంగా ఫ్రెండ్సందరికీ గ్రాండ్‌గా పార్టీ ఇచ్చాడు.
                అది తెలిసి ఆరాధ్య సంతోషించింది. అంతవరకు హేమంత్‌ మీద వున్న కోపం పూర్తిగా తగ్గింది.
                ఒక పదిరోజులు గడిచాక ఆరాధ్యకు కాల్‌ చేసి ”ఎలా వున్నావు ఆరాధ్యా! తింటున్నావా? తినట్లేదు కదూ! ఇంకా తినలేదు కదూ?” అంటూ రమాదేవి బాధతో కూడిన గొంతుతో అడిగింది.
                ”తిన్నాను మమ్మీ!”
                ”నువ్వు తినలేదులే! నాకు తెలుసు”
                తిన్నానని ఎంత చెప్పినా వినకుండా ”నువ్వు తినలేదులే! నాకు తెలుసు. ఎప్పుడు చూసినా పడుకోవాలనిపిస్తోంది కదూ! ఆ బాధ నాకు తెలుసు కాబట్టే నేను నిన్ను ఇక్కడికి రమ్మంటున్నాను. కొద్దిరోజులు సెలవు పెట్టిరా! ఇక్కడయితే నీకేం కావాలో అది నేను వండి పెడతాను”
                హేమంత్‌ అక్కడే వుండటంతో వింటాడని పక్కకెళ్లింది ఆరాధ్య. ఈమధ్యన హేమంత్‌ ముందు తల్లితో మాట్లాడాలంటే భయపడుతోంది.
                ”నేను నీకు ఏది చెప్పినా నీ గురించి బాగా ఆలోచించే చెబుతాను ఆరాధ్యా! తల్లిని కదా! నాకు నీ ఆలోచన తప్ప ఇంకేముంటుంది చెప్పు! పెళ్లి కాగానే బిడ్డను కంటే ఏం సుఖపడతావు? సరదాగా ఊర్లు తిరగగలవా? గుట్టల మీద వుండే గుడులకెళ్లగలవా? ఈ సమయంలో మెట్లు ఎక్కకూడదు. దిగకూడదు అని డాక్టర్లు కూడా చెబుతుంటారు. అడుగు తీసి అడుగు వెయ్యాలన్నా జాగ్రత్తలు పాటించాలంటారు. ఒక్కోసారి బెడ్‌రెస్ట్‌ కూడా అవసరం అవుతుందట… మనుషులు తిన్నట్లు అన్నిరకాల తిండి తినకూడదు. కోరిన తిండి కళ్లముందు కన్పిస్తున్నా గుటకలు మింగుకుంటూ కూర్చోవాలి. కొన్ని తింటే నీకు ఇబ్బంది. కొన్ని తింటే బిడ్డకి ఇబ్బంది. ఇవన్నీ నా మాటలు అనుకుంటున్నావా? కాదు. మన ఇంటిపక్కన వుండే నర్స్‌ని అడిగి తెలుసుకున్నాను. ఆవిడ కూడా ‘ఆరాధ్యకు అప్పుడే పిల్లలెందుకు? మొన్ననేగా జాబ్‌లో చేరింది. ఎంజాయ్‌ చెయ్యనియ్యండి’ అంటోంది.
                అదీకాక నువ్వు జాబ్‌లో చేరాక కొన్న డ్రస్‌లన్నీ నెలలు నిండేకొద్ది కుట్లు విప్పినా సరిపోవు. వేస్టయి పోతాయి. వాటిని నువ్వెంత మోజుపడి కొనుక్కున్నావో నీకు తెలుసు. ఒకవేళ బిడ్డ పుట్టాక ఆ డ్రస్‌లు నువ్వు వేసుకున్నా ఇప్పుడొచ్చిన లుక్‌ అప్పుడు రాదు. ఈ అందం తగ్గితే హేమంత్‌ తప్పకుండా నీ ముఖం చూడడు. ఎందుకంటే అతను నువ్వు అందంగా, ఆకర్షణీయంగా వుండబట్టే ప్రేమించాడు. పెళ్లి చేసుకున్నాడు. బిడ్డ పుట్టాక నీలో ఈ చర్మకాంతి వుండదు. ఈ లేతదనం వుండదు. మార్పు వస్తుంది. ఆ మార్పును అతను అంగీకరించడు” అంటూ భయపెట్టింది రమాదేవి.
                తల్లి మాటల్ని నమ్మింది ఆరాధ్య. వెంటనే కాల్‌ కట్‌చేసి హేమంత్‌ దగ్గరికి వెళ్లింది.
                ”హేమంత్‌! నాకు హెల్త్‌ సపోర్ట్‌ చెయ్యటం లేదు. లీవ్‌పెట్టి మా ఊరు వెళ్దామనుకుంటున్నాను” అంది ఆరాధ్య.
                ”వద్దు. నువ్వు మీ ఊరు వెళ్తే మీవాళ్లు అబార్షన్‌ చేయించేసి పంపుతారు”
                ”అలా ఏం జరగదు”
                ”జరగదన్న గ్యారంటీ లేదు”
                ”నేను గ్యారంటీ ఇస్తాను”
                ”నాకు నమ్మకం లేదు”
                ”ఎందుకలా?”
                ”నీకు తెలిసి కూడా ఆర్గ్యూ చెయ్యకు”
                ”హేమంత్‌! నువ్వు నన్ను అర్థం చేసుకోవటం లేదు”
                ”నేను ఆఫీసుకెళ్తున్నాను” అంటూ ఆమె మాటకు ఏమాత్రం ఇంపార్టెన్స్‌ ఇవ్వకుండా వెళ్లిపోయాడు.
                ఆమె వెళ్తున్న హేమంత్‌ వేపు చూస్తూ నిలబడింది. అతను పది అడుగులు వెయ్యగానే తిరిగి లోపలకి వచ్చి ”ఏంటీ! నిలబడ్డావ్‌! ఆఫీసుకెళ్లవా?” అని అడిగాడు.
                ఆమె మాట్లాడలేదు. అలా అని అతనివేపు కోపంగా కూడా చూడలేదు.
                అతను వెళ్లిపోయాడు.
                అతను వెళ్లగానే డోర్‌ పెట్టుకుంది.
                ఆమె ఆఫీసుకి వెళ్లలేదు.
                ఒక గంటసేపు బెడ్‌మీద పడుకుంది. ఆ తర్వాత హేమంత్‌కి కాల్‌ చేసింది. అతను వర్క్‌ బిజీలో వుండి ఆమె కాల్‌ని రిసీవ్‌ చేసుకోలేదు. ఉదయం నుండి మూడ్‌ అవుట్‌లో వున్నందువల్లనో ఏమో ఆరోజు హేమంత్‌ వర్క్‌ కంప్లీట్‌ కాలేదు. అదే టెన్షన్‌లో వున్నాడు. లంచ్‌ అవర్‌లో ఒకసారి, ఈవినింగ్‌ టీ టైంలో ఒకసారి ఆరాధ్య కాల్‌ చేసింది. అప్పుడు లిఫ్ట్‌ చేశాడు కాని హాఫ్‌ మినిట్‌కన్నా ఎక్కువగా మాట్లాడలేకపోయాడు. అతను ఇంటికొచ్చేటప్పటికి రాత్రి పదకొండు గంటలయింది.
                హేమంత్‌ వచ్చినట్లు కాలింగ్‌ బెల్‌ విన్పించి నిద్రలేచి వచ్చి డోర్‌ తీసింది ఆరాధ్య.
                ఆరాధ్యను చూడగానే అతను ఎప్పటిలాగే హుషారుగా నవ్వి, ఆమె నడుం మీద చెయ్యేసి లోపలికి నడవబోయాడు. చేతిమీద కొట్టినట్లే చేతిని దులిపేసింది ఆరాధ్య.
                ఆశ్చర్యంతో కాసింత అవమానంతో అతని గుండెలో చిరుకంపన కలిగింది. దాన్ని పైకి ప్రదర్శించ నీయకుండా ”ఏంటిరా! అలా వున్నావ్‌?” ప్రేమగా అడిగాడు.
                ఈసారి మరింత ఏహ్యంగా చూసి విదిలించినట్లు నెట్టేసింది.
                హేమంత్‌ నొచ్చుకున్నాడు. అయినా ”ఎందుకలా వున్నావ్‌ ఆరాధా? ఒంట్లో బావుండలేదా?” అని అడిగాడు. ఆరాధ్య మాట్లాడలేదు. ఈసడింపుగా చూసింది. అలాంటి చూపును ఎంత మొండి గుండెకలవాడైనా భరించలేడు. అయినా భరించాడు హేమంత్‌. నార్మల్‌గా లోపలకి వెళ్లి బ్యాక్‌ప్యాక్‌ను టేబుల్‌ మీద పెట్టి ఆరాధ్య ముఖంలోకి చూడాలనిపించకపోయినా ఓ చూపు చూసి ”నిన్ను నేను మార్నింగ్‌ మీ ఊరు వెళ్లొద్దని చెప్పాను కదా! అది నేను మరిచిపోయాను. అందుకే నీ నడుంమీద చెయ్యేశాను. దగ్గరకు తీసుకోబోయాను. అదంతా వేస్ట్‌ కదా! నువ్వు మూడ్‌ అవుట్‌లో వున్నప్పుడు నేను అలా బిహేవ్‌ చెయ్యొచ్చా! చేస్తే నాకొచ్చేదేమిటి? నేను బాధపడటం తప్ప….” అంటూ వెళ్లి పడుకున్నాడు.
                ఆరాధ్య అతన్ని అలాగే చూస్తూ నిలబడింది.
                రోజూ ఆ టైంలో ఇద్దరు కూర్చుని డిన్నర్‌ చేస్తూ ఆఫీసు కబుర్లు చెప్పుకునేవాళ్లు. ఆరాధ్య ముందుగా ఇంటికొచ్చినా హేమంత్‌ వచ్చి హెల్ప్‌ చేసేంత వరకు వంట చేసేది కాదు. అదేం అంటే ”మీరు తినేటప్పటికి వేడి తగ్గిపోతుంది. వేడివేడిగా తింటే అదో గొప్ప ఫీల్‌ కదా!” అంటుంది.
                అది నిజమే! తిండి దగ్గర ఇద్దరు కాంప్రమైజ్‌ కారు. రుచిగా, శుచిగా, ఇంట్రెస్ట్‌గా వంట చేసుకుంటారు. వాళ్లు ఇంట్లో వంట చేయకపోయినా ఆఫీస్‌లో ఫుడ్‌ దొరుకుతుంది. ఆ ఫుడ్‌ రేటు కూడా రీజనబుల్‌గానే వుంటుంది. కానీ ఆ ఫుడ్‌ తినటానికి కొంచెం తియ్యగా, చప్పగా వుంటుంది. అది పూర్తిగా మిక్స్‌డ్‌ ఫుడ్‌. ముఖ్యంగా మన స్టైల్లో వుండదు. అందుకే హేమంత్‌ కాని, ఆరాధ్య కాని ‘హోం మేక్‌ ఫుడ్‌’నే ఎక్కువగా ఇష్టపడతారు. మొదట్లో ఆరాధ్యకు వంట వచ్చేది కాదు. అంతో ఇంతో వచ్చినా రమాదేవి హేమంత్‌తో ”మా ఆరాధ్యకు వంట రాదు బాబు! నువ్వు వంట చేయిస్తావేమో! ఒళ్లు కాల్చుకుంటుంది! జాగ్రత్త!” అని చెప్పింది. అలా చెప్పటం వల్లనో లేక ఆరాధ్య అంటే ప్రేమ వల్లనో తెలియదు కాని ఎక్కువ శాతం వంట హేమంత్‌ చేస్తాడు.
                సరయు దగ్గర వున్నప్పుడు చచ్చినట్లు వంటచేసిన ఆరాధ్య హేమంత్‌ దగ్గరకి వచ్చాక చచ్చినా వంట చెయ్యకూడదని ముందే అనుకుంది. ఎందుకంటే అతను తనముందే కాకుండా సరయు వింటుందని కూడా చూడకుండా తన తల్లిదండ్రులను యానిమల్స్‌ అని తిట్టాడు. అలా ఎందుకు తిట్టాడు? ఎంత కోపం వస్తే తిట్టాడు అన్నది కాదు. అసలైతే తిట్టాడు కదా! అందుకే అతనికి నచ్చినట్లు వుండాలనిపించటం లేదు. నచ్చిన పనులు చెయ్యాలనిపించటం లేదు. అతను చేసిన వంట కడుపు నిండా తినకుండా తిట్టాలనిపిస్తోంది. అలా తిట్టినప్పుడు ”ఓ… మైగాడ్‌! ఎందుకలా తిడతావ్‌?” అని హేమంత్‌ అడగడం కూడా జరిగింది. అతనలా అడిగినప్పుడు ఏమాత్రం తడబడకుండా ”వేవిళ్లున్నప్పుడు ఏ అమ్మాయి అయినా తిండివేపు చూడగానే ఇలాగే తిడుతుందట మా మమ్మీ చెప్పింది” అంటుంది. మమ్మీ చెప్పింది అనగానే అతను నిజమే కావొచ్చని నోరెత్తేవాడు కాదు. కడుపునిండా తింటూ కూడా బయట ఫ్రెండ్స్‌కి, ఆఫీసులో ఫ్రెండ్స్‌కి నేనసలు తిండే తినటం లేదు. ఏం క్యారియింగో ఏమో అని చాలాసార్లు చెప్పింది. రమాదేవి కూడా అంతే! కన్పించిన ప్రతివారికి నా బిడ్డకి హైదరాబాదులో తిండే లేదని చెబుతుంది.
                ”అదేంటి రమా! అలా అంటున్నావ్‌! నీ కూతురుకి తినటానికి తిండేలేదా? అల్లుడు సాఫ్ట్‌వేర్‌ ఇంజనీర్‌ అన్నావ్‌!” అని ఎవరైనా అడిగితే బరువుగా నిట్టూర్చి ”అన్నాను. ఇప్పుడు మాత్రం కాదన్నానా? అక్కడ అదే చేసుకొని అదే తినాలి అంటే ఏం తింటుంది? మొన్నటివరకు దానికి నేను చేసింది తినడమే సరిగా వచ్చేదికాదు. ఎంత బ్రతిమాలినా తినేది కాదు. ఇప్పుడు దాన్ని ఎవరు బ్రతిమాలుతారు? ఎవరు పిలుస్తారు? అతనైనా ఒకసారి, రెండుసార్లు పిలుస్తాడు కాని తర్వాత అతను మాత్రం పిలుస్తాడా? అతనొక్కడే చక్కగా తినేసి పడుకుంటాడు. అనవసరంగా పెళ్లిచేశాం! మా ఆరాధ్యతోటి అమ్మాయిలకు అసలు పెళ్లిళ్లే కాలేదు. పైగా అదిప్పుడు వట్టిమనిషి కూడా కాదు” అని కళ్లు తుడుచుకుంటుంది. ఆరాధ్యతో కూడా ఇలాగే మాట్లాడుతుంది. అందుకేనేమో తల్లి అంటే ప్రాణం ఆరాధ్యకి… తల్లి ఫోన్‌చేసి మాట్లాడినప్పటి నుండి పూర్తిగా మార్పు వచ్చింది ఆరాధ్యలో.
                బెడ్‌మీద నుండి సడన్‌గా లేచాడు హేమంత్‌.
                నేరుగా ఫ్రిజ్‌ దగ్గరకి వెళ్లాడు. డోర్‌ ఓపెన్‌ చేసి వాటర్‌ బాటిల్‌ తీసి, మూతవిప్పి గటగట వాటర్‌ మొత్తం తాగేశాడు. వెళ్లి లాప్‌టాప్‌ ముందు కూర్చున్నాడు.
                అతను వున్నట్టుండి చాలా గంభీరంగా మారిపోయాడు.
                ఆరాధ్య కూడా అంతే గంభీరంగా చూస్తూ ”హేమంత్‌! ఒక్కటి చెప్పు! నువ్వు నా గురించి ఏమను కుంటున్నావ్‌? మార్నింగ్‌ నుండి ఎన్నిసార్లు కాల్‌చేసినా నాకోసం ఓ పది నిముషాలైనా ఎందుకు స్పెండ్‌ చెయ్యలేదు. పెళ్లికి ముందు ఇలాగే వున్నావా? చెప్పు?” అంది.
                ”ప్లీజ్‌! నన్ను కొశ్చన్స్‌ వెయ్యకు. ఆన్సర్స్‌ చెప్పే మూడ్‌లో లేను. ఓపిక కూడా లేదు. పెండింగ్‌ వర్క్‌ చాలా వుంది” అంటూ రిక్వెస్ట్‌గా చూశాడు హేమంత్‌.
                ”నాకు తెలిసి మీకెప్పుడూ పెండింగ్‌ వర్క్‌ వుండదు. అబద్దం చెబుతున్నారు. ఇంటికొచ్చాక కూడా ఆఫీసు వర్కేనా?” అంది.
                హేమంత్‌కి కోపం వస్తోంది. అయినా ఆమెను ఏమీ అనకుండా-
                -”వంట చేశావా? వెళ్లి పెట్టు. ఇద్దరం తిందాం! ఆకలిగా వుంది” అన్నాడు.
                ఆమె మాట్లాడలేదు. అక్కడినుండి కదల్లేదు.
                ”వంట చెయ్యలేదా? అదైనా చెప్పు” అన్నాడు.
                పక్కకి తిరిగి మౌనంగా చూసింది.
                ”ఆరాధ్యా! నువ్వు నన్నెందుకిలా టెన్షన్‌ పెడుతున్నావ్‌. ఆఫీసు నుండి ముందుగా వచ్చిన దానివి వంట చేస్తే తప్పేంటి? చెయ్యడం వచ్చుకదా! ఇక్కడ నువ్వు చేసింది బయటవాళ్లెవరైనా తినిపోతారా? మనిద్దరమేగా!” అన్నాడు. అతని మాటల్లో విసుగు, చిరాకు వుంది.
                ”నేను ఆఫీసుకి వెళ్లలేదు” అంది లోగొంతుతో.
                ”ఎందుకు?”
                ”పడుకోవాలనిపిస్తోంది. కూర్చోలేకపోతున్నాను. నిలబడలేకపోతున్నాను. పని చెయ్యలేకపోతున్నాను. అందుకే ఉదయం మా ఊరు వెళ్తానన్నది”
                అప్పుడామె వైపు పరిశీలనగా చూశాడు.
                ముఖం బాగా పీక్కుపోయి వుంది. ఎన్నో రోజులుగా తిండి తినని మనిషిలా వుంది. అతను రోజూ ఆఫీసుకెళ్లేముందు ఆమెకు కూడా బాక్స్‌ పెట్టి వెళ్తాడు. ఇవాళ కూడా అలాగే పెట్టి వెళ్లాడు. ఏదో గుర్తొచ్చినట్లు వెంటనే లేచి కిచెన్‌లోకి వెళ్లాడు హేమంత్‌. ఉదయం ఆమెకోసం పెట్టిన బాక్స్‌ను చూశాడు. అది అలాగే వుంది. దాన్ని చూడగానే మండింది హేమంత్‌కి…
                ”తిండి తినకుండా పస్తులుంటే గర్భం పోతుందని ఫోన్లో మీమమ్మీ చెప్పిందా?” అడిగాడు ఆవేశంగా.
                ”ఇందులోకి మా మమ్మీని లాక్కండి! నాకే తినాలనిపించలేదు” అంది.
                ”నాకంతా తెలుసు. ఆవిడ అక్కడ వుండే తను అనుకున్నది చెయ్యగలదు. ప్రెగ్నెన్సీ ఎలా పోవాలో అక్కడ వుండే ట్రిక్సన్నీ నీకు చెప్పింది ఫోన్లో!”
                ”ఎప్పుడు చూసినా అదేనా! ఇంకేం లేవా నువ్వు మాట్లాడటానికి? ఈరోజు బాక్స్‌లో నువ్వు పెట్టిన కర్రీ నాకు నచ్చలేదు. ఒకప్పుడు నాకు తినాలనిపించని ఐటమ్సన్నీ ఇప్పుడు తినాలనిపిస్తున్నాయి. అవన్నీ మా మమ్మీతో చేయించుకొని తిందామనే మా ఊరు వెళ్తానన్నాను. అంతేకాని ఈ బోడి ప్రెగ్నెన్సీ కోసం మాత్రం కాదు. అది నాకు గుర్తేలేదు” అంది. తల్లి ఫోన్లో మాట్లాడినప్పటి నుండి ఆమెకు ప్రతిదీ విసుగ్గానే వుంది.
                ”బోడి ప్రెగ్నెన్సీయా?”
                ”కాక బెస్టా? నా దృష్టిలో అది అంత బెస్టేంకాదు. నన్ను తిండి తిననీయకుండా చంపుతోంది” అంది.
                హేమంత్‌ ఆమెవైపు చూడకుండా పక్కకి తిరిగాడు.
                కొద్దిసేపు ఆగి ”నాకు తెలుసు హేమంత్‌! నువ్వు నన్ను నిర్లక్ష్యం చేస్తున్నావ్‌! నేను ఎంత సాఫ్ట్‌వేర్‌ జాబ్‌ చేస్తే మాత్రం అమ్మాయిని కానా? గర్భంతో వుండే ఆడవాళ్లకి వుండే బాధలు నాకుండవా? ఏ బాధలు లేకుండా వుత్తినే బిడ్డ పుడతాడా? ఇప్పుడు నేను వంట చెయ్యలేదనేగా నువ్వు తిడుతున్నావ్‌!”
                ”ఓ.కె. ఓ.కె. వంట నేను చేస్తాను. నువ్వు టెన్షన్‌ పడకుండా కూర్చో!” అంటూ అతను కిచెన్‌లోకి వెళ్లి క్షణంలో వంట చేసి, పేట్లో పెట్టుకొచ్చి ఆమె చేతికిచ్చాడు. అతను వంట చేస్తున్నంతసేపు ఆమె వంట గదిలోకి వెళ్లలేదు.
                బెడ్‌రూంలోకి వెళ్లి బోర్లాపడుకుంది. ఆమె అలా పడుకోవటం అతనికి నచ్చలేదు.
                ”నువ్వు కావాలనే బోర్లా పడుకున్నావ్‌ కదూ! ఎన్నిసార్లు చెప్పాలి నువ్వలా బోర్లా పడుకుంటే లోపల బిడ్డకి వూపిరాడదని… ఛఛ. ఇలాంటి కేర్‌ నీకే వుండాలి కాని నేను చెప్పటం కాదు. చెప్పినా రాదు” అన్నాడు చిరాగ్గా. ఆమె అప్పటికే అతని చేతిలో వున్న ప్లేటు అందుకొని అతన్నే చూస్తోంది.
                ఆ మాటతో ప్లేటు పక్కన పెట్టి అలిగింది.
                ‘ఓ.కె. ఓ.కె! ముఖం అలా పెట్టకు. తిను” అంటూ అన్నం, కూర కలిపి అతనే ఆరాధ్యకు తినిపించాడు.
                అతను తినిపిస్తున్నంతసేపు నీట్‌గా తిన్నది. అతను తినాలని కూర్చోగానే వాంటింగ్‌ వస్తున్నట్లు పరిగెత్తుకుంటూ వాష్‌బేసిన్‌ దగ్గరకి వెళ్లింది. బేసిన్‌ వైపుకి పూర్తిగా వంగి, ఉక్కిరిబిక్కిరవుతూ తన చెవులు తనే మూసుకుంది.
                హేమంత్‌ కంగారు పడుతూ, ప్లేట్‌ పక్కన పెట్టి అతను కూడా పరిగెత్తుతున్నట్లే వెళ్లి ఆమె చెవులు మూయటానికి ప్రయత్నించాడు. ఆమె అప్పటికే టాప్‌ తిప్పి ముఖం కడుక్కుంది.
                ”ఏంటీ! అప్పుడే అయిపోయిందా?” అన్నట్లుగా ఆమెవైపు చూశాడు

సశేషం:


సశేషం:


