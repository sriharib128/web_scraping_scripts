Jyothivalaboju
Chief Editor and Content Head
అనివార్య కారణాల వల్ల గతమాసపు మాలిక పత్రిక విడుదల కాలేదు. దానికి క్షమాపణలు కోరుతున్నాము.
ఒక నెల పత్రిక రాకున్నా ఆ లోటును సంపూర్ణంగా భర్తీ చేస్తూ మరిన్ని ఎక్కువ కథలు, వ్యాసాలు, కవితలు, కొత్త సీరియళ్లతో మిమ్మల్ని అలరించడానికి సిద్ధంగా ఉంది మాలిక  పత్రిక.. రచయితలు, పాఠకులు, మిత్రులు ప్రోత్సాహం, ఆదరణకు మనఃఫూర్వకంగా ధన్యవాదాలు తెలుపుకుంటూ ఈ మాసపు సంచికలోని  30 విశేషాలు తెలుసుకుందాం.. తీరిగ్గా చదువుకోండి. మీ అభిప్రాయాన్ని తెలియజేయండి. అలాగే మార్పులు, చేర్పులు , సలహాలు కూడా పంపించగలరు..
మీ రచనలు పంపడానికి : editor@maalika.org
1. చపలమహర్షి
2. ఆమె అతడిని కొట్టింది
3. ఫట్, ఫ్లాప్, పరమచెత్త
4. బ్లాక్ మెయిల్
5. నాన్నమొస్తుంది
6. కళాచికిత్స – ఒక ఆత్మవైద్యము
7. బ్రహ్మలిఖితము
8. సస్పెన్స్ కథలు – 1
9. మాయానగరం – 29
10. శుభోదయం – 7 
11. Gausips – ఎగిసే కెరటం – 6
12. జీవితం ఇలా కూడా ఉంటుందా -5
13. ఆదర్శ కళ్యాణ వైభోగం
14. చారిత్రిక నవలా సాహిత్యం
15. ఆదర్శ దాంపత్యం
16. అమెరి ‘కలకలం’
17. మూడవ మనిషి
18. పురాణము – పరిశీలనము
19. శ్రీకృష్ణదేవరాయ వైభవము – 5
20. ముదనష్టపు మధుమేహము
21. నందోరాజా భవిష్యతి
22. మన వాగ్గేయకారులు – 8
23. అన్నమయ్య ఆధ్యాత్మికానందలహరి – 9
24. కృష్ణ, వేణిల సంగమం
25. అస్త్ర సన్యాసం
26. తాను – నేను 
27. చేయగలిగేదేముంది
28. మధ్యతరగతి మిధ్యా సూరీడు
29. కాసేపు నీతో ప్రయాణం
30. కవిత్వమంటే
రచన: ధనికొండ రవిప్రసాద్
పూర్వకాలంలో మహర్షులు తపస్సు చెయ్యటం, స్వర్గలోకం నించి అప్సరసలు దిగొచ్చి ఎంచగ్గా వాళ్లని సుఖపెట్టి పోవటం ఉండేది. ఈకాలంలో కూడా స్వామీజీలు, యోగులు తపస్సులు చేస్తూనే ఉన్నారు కానీ అప్సరసలు రావటం ఆగిపోయింది. అలా జరగటానికి గల కారణమే ఈ కథ.
                     ************
కలియుగారంభంలో చపలమహర్షి ఘోరాతిఘోరమైన తపస్సుచేస్తున్నాడు. ఆ తపోగ్నికి స్వర్గలోకంలో టెంపరేచర్ భూలోకంలో మే నెలలో రామగుండంలో ఉన్న టెంపరేచర్ని మించిపోయి దేవేంద్రుడు గాబరా పడిపోయాడు. దేవగురువైన బృహస్పతిని రప్పించి “sudden increase of temperature” కి గల కారణాలని అన్వేషించి “remedy” సూచించమన్నాడు. అంత బృహస్పతి ప్రసన్నుడై తన దివ్యదృష్టితో  కారణం కనుక్కున్నాడు .
లేలేత కల్పవృక్షపు ఆకులతో చేసిన కిళ్లీ నములుతూ “దేవేంద్రా ! ఈ టెంపరేచర్ పెరగటానికి వాతావరణ సంబంధమైన కారణాలేమీ లేవు. భూలోకంలో చపలమహర్షి చేస్తున్న ఘోరమైన తపస్సే ఇందుకు కారణం. వెంటనే మన అప్సరసలలో ఎవతో ఒకతిని పంపి ఆ తపస్సుని భగ్నం చెయ్యి. వాడే బ్రహ్మర్షో అయితే మనకి పోయిందేమీ లేదు కానీ వాడికి ఇంద్రపదవి లభిస్తే నీ పదవి ఊడుతుంది.” అంటూ హెచ్చరించాడు బృహస్పతి.
దేవేంద్రుడు బెంబేలెత్తిపోయాడు “ఈ కలియుగంలో ఇంత ఘోరమైన తపస్సా”! అని. దేవభటుల్ని పిలిచి “ఒరే ! అర్జంట్ గా తిలోత్తమని పిల్చుకు రండి” అన్నాడు. వంపుసొంపులు వొలకబోసుకుంటూ దేవదూతల వెంట వచ్చింది తిలోత్తమ.
“ఏం కావాలో సెలవివ్వండి స్వామీ !  నేనే కావాలా ?” అంది ఒళ్లంతా తిప్పుకుంటూ.
“నేనిప్పుడా మూడ్ లో లేను కానీ భూలోకంలో ఒక ఋషి తపస్సు చేస్తున్నాడు. నువ్వెళ్లి వాడి మూడ్ చెడగొట్టి దేవలోకాన్ని కాపాడాలి” అన్నాడు దేవేంద్రుడు.
ఉక్రోషంతో కళ్లు ఎర్రబడ్డాయి తిలోత్తమకి. అరుణారుణనేత్రాలతో దేవేంద్రుణ్ని చూస్తూ ” ప్రభూ ! నేనెంత అప్సరకాంతనైనా నా గురించి అంత చీప్ గా ఆలోచించొద్దు. ఏదో ఎక్స్ క్లుజివ్లీ  మీవద్ద డ్యాన్స్ చేస్తానే కానీ పరాయి మగాళ్లతో డీలింగ్ నాకు అలవాటు లేదు. ఈ విషయంలో అనుభవం ఉన్న రంభక్క, ఊర్వశక్క, మేనకక్క లలో ఎవరో ఒకర్ని పంపొచ్చుగా !” అని పతివ్రతలాగా ఫోజు కొట్తి చరచరా వెళ్లిపోయింది.
“అదీ నిజమేలే !” అనుకొని రంభని పిలిపించాడు దేవేంద్రుడు.
“స్వామీ ! ఈరోజు నా నాట్యకౌశలమంతా మీ ముందు ప్రదర్శించి, మీ దేహతాపం చల్లార్చి మీ గాఢపరిష్వంగంలో పరవశించా లనుకుంటున్నాను . అప్సరస లందరిలోనూ నేనంటే మీకు ప్రేమ ఎక్కువని నాకు తెలుసు” అంటూ దేవేంద్రుని ముఖంలో ముఖం పెట్టి అధరామృతం అందించి ఆయన మూడ్ నే మార్చేసి అసలు పని ఎగ్గొట్టింది రంభ .
రంభాగాఢపరిష్వంగం లో ఒక రోజు సేదతీరిన  దేవేంద్రుడు ఈసారి ఊర్వశిని మహర్షి మీదకి ఎగదొయ్యాలని నిర్ణయించుకున్నాడు. ఇక ఊర్వశి డైలాగ్స్.
“స్వామీ ! నామాట వినగానే , నా కొంగు తగలగానే ఎంతటి ఋషి అయినా నావెంట పడవలసిందే. కానీ నాకొక చిన్న ప్రాబ్లం ” అంది.
“ఏమిటో అఘోరించు” అన్నాడు దేవేంద్రుడు.
“ఏమీ లేదు. నేను ఒక్కోసారి మగాణ్ని మాయలో పడెయ్యటానికి ప్రయత్నిస్తాను కానీ నా మాయలో వాణ్ని పడెయ్యటం కాక నేనే వాడి ఆకర్షణలో  పడిపోతూ ఉంటాను. ఇది నాకున్న పెద్ద  వీక్ నెస్.
ఒకప్పుడు మీ వరపుత్రుడైన అర్జునుడు స్వర్గానికి వచ్చినప్పుడు అతణ్ని చూసి వావివరసలు మర్చిపోయి మనసు పారేసుకున్నాను. పైగా అతను నాకు లొంగ లేదని శపించాను. పాపం ! ఆ వీరాధివీరు డెంత బాధపడి పోయాడో! అతని ముఖంలోని మగసిరి, ఆ కోర మీసాల అందం , ఆ చూపుల బాణాల చురుకుదనం ఇప్పటికీ నా కళ్లలో మెదులుతున్నాయి. అలాగే ఇప్పుడు మళ్లీ ఆ చపల మహర్షికి లైనెయ్య బోయి నేనే ఆయన లైన్ లో పడిపోయి తిరిగి మీ దగ్గరికి రాలేనేమో ! అని భయం. ఇక్కడ ఒక అప్సరస పోస్ట్ ఖాళీ అవుతుందని భయం. వేరే ఏమీ లేదు ” అంటూ చల్లగా చెయ్యిచ్చింది ఊర్వశి.
“చీ ! హోప్లెస్” అనుకున్నాడు దేవేంద్రుడు. “అయినా విశ్వామిత్రుడి లాంటి వాణ్ని బుట్టలో వేసిన మేనక ఉండగా వీళ్లెందుకు?” అనుకొని మేనకకి కబురు పెట్టాడు.
ఇక మేనక వయ్యారంగా చెప్పిన హాట్ డైలాగులు-  “స్వామీ ! ఇంతకీ నేను స్వర్గలోకంలో ఉద్యోగం చేస్తున్నట్టా ? భూలోకంలో చేస్తున్నట్టా ? ఇలా ప్రతి  మహర్షీ తపస్సు చేస్తూ ఉండటం , వాళ్ల  తపస్సులని భగ్నం చెయ్యటానికి నా అపురూపమైన  మేని  సొగసుల్ని అర్పించటం , వాళ్ల ముసలి గడ్డాలకీ, మీసాలకి నా అధరాలు అందించటం, చివరికి వాళ్లతో కడుపు చేయించుకోవటం. ఇంత చేసినా వాళ్లు బ్రహ్మర్షులు  కాకుండా మనమేమన్నా ఆపగలిగామా ? అసలు వీళ్లు మా కోసమే తపస్సులు చేస్తున్నారల్లే ఉంది. వాళ్ల కోసం మా  అందాన్ని పాడు చేసుకోదల్చలేదు. హాయిగా పిల్లా పాపా లేకండా ఇలా బతకనివ్వండి” అంటూ పాతపురాణమంతా తిరగేసే సరికి నోరెత్తలేక పోయాడు దేవేంద్రుడు . తరుణోపాయం చెప్పమని బృహస్పతిని వేడుకొన్నాడు.
“చింతించకు దేవేంద్రా ! ముల్లుని ముల్లుతోనే తీద్దాం. భూలోకమహర్షిని భూలోక కాంతలతోనే లొంగదీద్దాం” అంటూ ఆకాశమార్గాన భూలోకంలో చపలమహర్షి తపస్సు చేస్తున్న కుటీరప్రాంతానికి హుటాహుటిన చేరుకొన్నాడు బృహస్పతి. ఆ పరిసరప్రాంతాలలో అప్సరసలని తలదన్నే అందంతో మెరిసిపోతున్న ఒక లేమని చూసి తనని తానే నిగ్రహించుకొని ఆమె ముందు హఠాత్తుగా ప్రత్యక్షమయ్యాడు దేవగురువు. కళ్లు మిరుమిట్లు గొలిపే ఎన్నడూ తెలియని ఆ దివ్యరూపాన్ని   చూసి ఆ అబలకి కళ్లు బైర్లు కమ్మి స్పృహ కోల్పోయి దమిక్కిన  కిందపడి పోయింది . ఆమె ముఖంపై కాసిని నీళ్లు చల్లి స్పృహతెప్పించి ” భయపడకు సుందరీ ! నేను దేవగురువైన బృహస్పతిని ” అన్నాడు బృహస్పతి.
అది విని ఆమె మళ్లీ స్పృహ తప్పటానికి సిద్ధ పడుతుంటే కాసిని మంచినీళ్లిచ్చి ఆమె భయం పోగొట్టి ఆమెతో ఒక పాదాభివందనం పొంది చెప్పసాగాడు బృహస్పతి.
సమస్య అంతా వివరించి ” సుందరీ ! నీవు ఆ మహర్షిచెంత భక్తురాలిగా స్థానం సంపాదించి , ప్రతిదినమూ ఆయనతో కొంత కాలక్షేపం చేసి ఆయనకి నీపై మోహం కలిగించాలి. అందుకు ప్రతిఫలంగా నువ్వు జీవితాంతం యౌవనంతో ఉండేటట్లు, ప్రపంచసుందరిగా నిన్ను లోకమంతా గుర్తించేటట్లు వరమిస్తాను. మహర్షిని వరించిన కారణంగా నీ భవిష్యత్ వివాహం లో పాతివ్రత్యభంగదోషం  రాకుండా వరమిస్తాను. నీకు మన్మథుని వంటి భర్త లభిస్తాడు. దేహాంతాన స్వర్గానికి వస్తావు ” అంటూ వరాలు గుప్పించాడు దేవగురువు.  “దైవాజ్ఞ శిరోధార్యం స్వామీ” అంటూ చపల మహర్షి ఆశ్రమానికి బయలుదేరింది ఆ భూలోక సుందరి.
        *              *                     *                       *                             *
“స్వామీ ! నా పేరు చంచల . నాకు ఆధ్యాత్మిక జిజ్ఞాస కలిగింది. మీ పాదసేవకి అనుమతివ్వండి. ప్రతి దినం తమ ఆశ్రమానికి వచ్చి పరిచర్యలు చేస్తూ మీ బోధలు వింటాను” అంది మహర్షి పాదాలు పట్టుకొని. చిరునవ్వుతో అంగీకారం తెలిపాడు మహర్షి.
ఆనాటి నుంచి మహర్షికి ఆహారం సమకూర్చటం, స్నానానికి నీళ్లు పెట్టటం , మహర్షి తపస్సు నుంచి కళ్లు తెరవగానే ఆధ్యాత్మికసందేహాలు అడగటం చంచల దినచర్య అయింది.
ఒక రోజు ” స్వామీ ! మీ ఇంద్రియనిగ్రహం  చూస్తే నాకు చాలా ఆశ్చర్యం కలుగుతోంది. అందం చందం లేని కోతి వెధవలు కూడా నాలాంటి వయస్సులో ఉన్న స్త్రీని చూస్తే అతిగా ప్రవర్తిస్తారు. కానీ ఇంత అందంగా ఉన్న మీరు, తేజస్సుతో అలరారే మీరు నా వంక కన్నెత్తి కూడా చూడరు. మీరెంత గొప్పవారో ! మీరంటే నాకు చాలా అభిమానం ” అంది.
గంభీరంగా నవ్వి గడ్డం సవరించుకున్నాడు మహర్షి. తిరిగి తపస్సులోకి వెళ్లాడు. తపస్సు చేస్తున్నప్పుడు మహర్షికి ఫాలభాగంలో ఒక వెలుగు కనిపించేది కానీ ఈ సంభాషణ అయ్యాక విచిత్రంగా వెలుగుతో పాటు చంచల రూపం కనిపించ సాగింది.
చపల మహర్షి తన అసమానమైన నిగ్రహశక్తితో ఆమె రూపాన్ని ధ్యానం నుంచి తొలగించుకున్నాడు . ఆరు నెలలపాటు ఆయన నిగ్రహం సడలలేదు. కానీ అడపా దడపా ఆమె తన అందాన్ని, తేజస్సుని , జ్ఞానాన్ని మెచ్చుకొంటూ ఆయన మనస్సులో ఒక జ్ఞాపకంగా ఎదగ సాగింది.
“చంచలా! నువ్వు వయస్సులో ఉన్న స్త్రీవి. నీ సేవలు పొందటం నా తపస్సుకి క్షేమం కాదు. దయ చేసి ఇకపై నీవు మా ఆశ్రమానికి రాకు” అన్నాడు చపల మహర్షి.
చంచల ముఖం ఎర్రబడి పోయింది. ఎక్కెక్కి ఏడుస్తూ ” స్వామీ ! నన్నింత నిరాదరిస్తారా ! మీవంటి మహర్షుల తపస్సుకి స్త్రీలు  అడ్డమౌతారా ! ఇకపై ఎన్నడూ ఈ మాట అననని నాకు ప్రమాణం చెయ్యండి” అంటూ మహర్షి చేతిని తన కోమలహస్తం లోకి తీసుకొని తన వేళ్లతో ఆయనలో మృదుమధుర రాగాలు పలికించింది.
ఆనాటి నుంచీ చంచల తనని పొగిడినప్పుడల్లా ఆమెని వారించక పోగా చపలుడు కూడా ఆమెని మెచ్చుకొనే స్థాయికి చేరుకొన్నాడు. నువ్వు రంభవి, మేనకవి అంటూ మెచ్చుకొనే వాడు.ఇలా మెచ్చుకొంటూ తనని తాను సమర్ధించుకొనేవాడు. “నేనేమీ అసభ్యంగా ప్రవర్తించలేదు కదా! నన్ను మెచ్చుకొన్న స్త్రీని నేను మెచ్చటం తప్పెలా అవుతుంది ? పైగా అలా మెచ్చుకోటమే న్యాయం” అని . కానీ చంచలకి మాత్రం మహర్షి నెమ్మదిగా ప్రేమలోకి జారాడని అర్ధమయ్యింది.
ఒకరోజు “స్వామీ ! నేను మీ తపస్సుకి ఆటంక మౌతున్నానేమో ! ఇక నుంచీ నేను రావటం మానేద్దామని అనుకుంటున్నాను. అంది చంచల.
“చంచలా! నీ వల్ల నా తపస్సుకి భంగం లేదు. పైగా నీ సేవల వల్ల నా తపస్సు నిర్విఘ్నంగా నడుస్తోంది. నిన్ను వదులుకోవటం నాకు సమ్మతం కాదు.” అంటూ చెయ్యి పట్టుకు బతిమాలాడు చపలుడు. “సర్లెండి” అంటూ మొహమాటం నటించి అంగీకరించింది చంచల.
ఆనాటి నుంచీ వారి మధ్యన ఒక దాగుడు మూతల ఆట మొదలైంది. ” నేను నిన్ను ప్రేమిస్తున్నాను ” అని అనకుండా ప్రేమని వ్యక్తం చేస్తుంది చంచల. ఒక ప్రక్కన ప్రేమలో కూరుకుపోయి కూడా ప్రేమించినట్టూ పైకి కనిపిస్తే తన మహర్షిత్వం ఎక్కడ అభాసు పాలౌతుందో అని భయపడుతూ ఆ ప్రేమ అనే రెండక్షరాలని ఆమె ద్వారానే పలికించాలనేది చపలుని ప్రయత్నం. ఆయన తనని మరో విధంగా కూడా సమర్ధించుకున్నాడు. “ఇంత  తపస్సు చేసిన నేను ఒకటి రెండుసార్లు చంచలతో సుఖిస్తే మాత్రం  తప్పేమిటి ? విశ్వామిత్రమహర్షిలాంటి వాడే అలా చేసి మళ్లీ తపస్సు చేసి బ్రహ్మర్షి అవలేదా ? అని. “ఐనా ఇష్టం లేని స్త్రీని అనుభవిస్తే పాపం కానీ ఇష్టపడే స్త్రీ తో తప్పెలా అవుతుంది ? పైగా ఆమెని అసంతృప్తికి గురి చెయ్యటమే హింస అవుతుంది” అని కూడా సమర్ధించుకున్నాడు.
                     *                       *                         *                          *
ఒకనాడు బద్ధకంగా వొళ్లు విరుచుకుంటూ తన మేని వంపుల్ని బహిర్గతం చేస్తూ ” స్వామీ ! ఈ రోజు నాకు వొళ్లు నెప్పులుగా ఉంది” అంటూ వయ్యారంగా పడుకొని మెలికలు తిరగసాగింది చంచల.
“చంచలా ! ఏమిటీ ! నీకు ఆరోగ్యం బాగుండ లేదా ? జ్వరం వచ్చిందా ?” అంటూ అప్రయత్నంగా ఆమె చెంపపై చెయ్యి వేశాడు చపలమహర్షి.
“చీ !” అని సిగ్గుపడుతూ చెయ్యి పక్కకి తీసింది చంచల.
“సిగ్గు పడకు చంచలా ! అంటూ ఆమె చేతులనీ కాళ్లనీ వత్తసాగాడు చపలుడు.ఆమె అభ్యంతర చెప్పకుండా సిగ్గు నటించటం మొదలెట్టింది. మోహావేశంలో పూర్తిగా మునిగిపోయిన మహర్షి క్రమంగా తన తనువుని ఆమె ప్రక్కన చేర్చి శయనించాడు.
తోక తొక్కిన తాచులా లేచింది చంచల. “చీ దుర్మార్గుడా ! నీ అసలు నైజం తెలియక నువ్వొక మహర్షి వనుకొన్నాను. నువ్వు పచ్చి కాముకుడివి. నీ వల్ల నా జీవితం అపవిత్రమై పోయింది . నీ సంగతి లోకమంతా తెలియజేస్తాను ” అంటూ  అడ్డమైన తిట్లూ తిట్టి చరచరా వెళ్లిపోయింది చంచల .
ఎన్నడూ స్త్రీ స్నేహమే ఎరుగక ఒక్క స్నేహంతోనే ప్రేమలో పడిపోయిన చపలమహర్షి అటు తపస్సు భగ్నమై, ఇటు స్త్రీ ప్రేమ భంగమై ఒక్కమారు కొయ్యబారి పోయాడు. అతనికి మతి భ్రమించింది. ఇక “బ్రహ్మ సత్యం . జగన్మిధ్య. కాదు కాదు జగత్తు సత్యం. బ్రహ్మ మిథ్య . కాదు కాదు. రెండూ మిధ్య. చంచల మిధ్య. అసలు నేనే మిధ్య అని వెకిలి నవ్వులు నవ్వుతూ వనాలవెంట పడి పరుగులు తీయసాగాడు.
చపలుని తపస్సు తగ్గుతుండగా క్రమంగా స్వర్గలోకపు టెంపరేచర్ తగ్గి ఈ సంఘటనతో పూర్తి నార్మల్ కొచ్చేసింది.
తన ముందు తిరిగి ప్రత్యక్షమై మెచ్చుకొన్న బృహస్పతితో ” స్వామీ ! మీ అప్సరసలకంటే  మా భూలోకంలో ఉన్న కొందరు కాంతలం చాలా తెలివైనవాళ్లం . ఫర్ ఎగ్జాంపుల్ “ఇదే మీ మేనకో రంభో ఐతే వాళ్ల తపస్సులని భంగం చేసినా భౌతికసుఖాన్ని ఇస్తారు. అది అనుభవించి ఆ మహర్షి మళ్లీ తపస్సు చేస్తాడు. కానీ నాలాంటి వాళ్లు ఆధ్యాత్మిక జీవితాన్ని భ్రష్టం చేస్తారు. భౌతిక సుఖాన్నీ ఇవ్వరు.అది చెడగొడతారు.ఇది ఇవ్వరు. ఇక జన్మలో ఆ చపలుడు తపస్సు చెయ్యలేడు. ఇది పర్మినెంట్ సొల్యూషన్ . ఇక మీరిచ్చిన వరాలు ఖాయమేగా ? అంది”.
“అహో ! నీ చాకచక్యం అమోఘం సుదతీ ! మా దేవవరాలకి తిరుగుండదు” అని అంతర్థానమయ్యాడు దేవగురువు.
ఆనాటి నుంచీ మహర్షులనీ , యోగీశ్వరులనీ కంట్రోల్ చెయ్యటానికి తమ అప్సరసల దివ్యశక్తుల్ని వృథా చేసే బదులు భూలోకపు హ్యూమన్ రిసోర్సెస్ నే ఉపయోగించసాగారు దేవతలు. వీరి ప్రతాపానికి ఇప్పుడు తపస్సులు కొనసాగించగలవారు తగ్గి పోయారు. అప్సరసలకంటే వీరే ఎక్కువ తెలివైన వారు కావటంతో అప్సరసల రాకలూ లేకుండా పోయాయి. ఇదీ అసలు కథ.
రచన: కె.ఎన్.మూర్తి
“వీర సుత్తి” పత్రికలో ఆ కథ చదవగానే “సుత్తిశ్రీ” కి పట్టలేని ఆవేశం వచ్చింది.
బీపీ పెరిగి కాసేపు  మనిషి చెట్టు కొమ్మలా ఊగిపోయాడు.
“నా కథనే కాపీ కొట్టి బహుమతి గెలుచుకుంటావా సీతా ! నీ సంగతి చూస్తా! ఫేస్ బుక్ లో నిన్ను ఎండ గడతా! “అంటూ భీకర శపథం ఒకటి చేసి   ఫేస్ బుక్ లోకి లాగిన్ అయ్యాడు సుత్తిశ్రీ అనబడే  సుత్తి శ్రీధర్.
 “వీర సుత్తి సంక్రాంతి ప్రత్యేక సంచిక పరమ చండాలంగా, అమిత అసహ్యకరంగా ఉందని రాయడానికి చాలా చింతిస్తున్నాను. రెండ్రోజులనుంచి కడుపులో గడబిడగా ఉందని గంతులేస్తున్న మా బావ గారి చేత బలవంతంగా పత్రికలోని కథలు ,కవితలు చదివించాను.  అంతే అరగంటలో కడుపు క్లీన్ అయిపొయింది.  ఇక బహుమతి పొందిన కథల విషయానికొస్తే వారం క్రితం తిన్న వంకాయ కూరను  కూడా వాంతి చేసుకున్నాను.  అలాంటి చెత్త కథలకు ,టైటిల్ మార్చి పంపిన  కాపీ కథలకు బహుమతులు ఎలా ఇచ్చారో ఎంత జుట్టు పీక్కున్నా అర్ధం కాలేదు.  బహుమతి పొందిన కథల్లో ఒకటైన “మొగుణ్ణి తన్నిన మగువ ” తెలుగు డబ్బా” పత్రికలో ఏడాదిక్రితం  ప్రచురితమైన నా కథ  “భర్తను కొట్టిన భార్య” కు కార్బన్ కాపీ అని చాలెంజ్ చేసి మరీ చెబుతున్నా.  రచయిత్రి కుమారి సిగ్గులేని సీత సిగ్గు విడిచి, ఎగ్గు మరచి కథా చౌర్యానికి పాల్పడటం చాలా నీచమైన, ఘోరమైన నేరం.  తెలుగు రచయిత్రుల కీర్తి ప్రతిష్టలను తెలుగుగంగ పాలు చేస్తున్న సీతకు  బాగా గడ్డి పెట్టి ఆమెపై చట్ట పరమైన చర్య తీసుకోవాల్సిందిగా ఆ పత్రిక ఎడిటర్ గారిని కోరుతున్నాను. ” అని స్టేటస్ బాక్స్ లో గబగబా టైపు చేసి సీతను, వీరసుత్తి పత్రిక ఎడిటర్ ను, మరికొందరిని టాగ్ చేసి పోస్ట్ పెట్టేసాడు.
 పది నిమిషాల్లో ఓ ఇరవై లైకులు వచ్చాయి.  పదిమంది సీతపై విరుచుకుపడ్డారు.
‘కథా చౌర్యం సిగ్గుచేటు’ అని బుద్ధి చెప్పారు.
మరికొందరు ‘క్షమాపణ చెప్పాలి ‘ అని డిమాండ్ చేశారు.
కాసేపటికి వీర సుత్తి పత్రిక ఎడిటర్ కూడా పోస్ట్ చూసి స్పందించాడు.
“కథాచౌర్యం విషయమై  సీతగారి వివరణ కోరడమైనది”అంటూ కామెంట్ పెట్టాడు.
ఎడిటర్ స్పందన చూసేక సుత్తిశ్రీ ఆవేశం కొంత తగ్గింది.
‘సీత ఏమి జవాబు పెడుతుందా’ అని గంట సేపు ఎదురు చూసేడు.
ఇక విసుగు పుట్టి లాగౌట్ అవుదామని అనుకుంటున్న సమయంలో ఒక ఫ్రెండ్ ఫోన్ చేసాడు.
“అన్నా! ఆ సీత నిన్ను బూతులు తిడుతూ పోస్ట్ పెట్టింది. . .  చూడు”అని చెప్పాడు.
వెంటనే సీత టైమ్ లైన్ పై కి వెళ్ళాడు.
” సుత్తిశ్రీ ! నా కథ  “మొగుణ్ణి తన్నిన మగువ”  నీ  ” భర్తను కొట్టిన భార్య” కథకు  కార్బన్ కాపీ అంటూ   నువ్వు పెట్టిన పిచ్చి పోస్ట్  చూసేక  ఒళ్లంతా కారం పులిమినట్లైంది .  ఇన్నాళ్ళకు  రాక రాక నా కథకు ఓ బహుమతి వస్తే అసూయతో నీ  కథను కాపీ కొట్టానంటూ పోస్ట్ పెడతావా?  నువ్  గానీ  నాముందు ఉంటే
చీపురు తిరగేసి జవాబు చెప్పేదాన్ని.
అయ్యా ఎడిటర్ గారూ! “వీర సుత్తి” పత్రికలో తన కథ సాధారణ ప్రచురణకు కూడా ఎంపిక కాలేదన్న దుగ్దతో మతి భ్రమించి  ఏవేవో అవాకులు చవాకులు పేలిన  సుత్తిశ్రీ మాటలు నమ్మకండి .  అయినా ఉత్తరాలే సరిగ్గా రాయడం చేతకాని చవట సన్యాసి కథలు కూడా  రాస్తాడంటే  ఎవ్వరూ నమ్మరు.  ఆయనేదో పెద్ద రచయిత అయినట్టు కొట్టక కొట్టక అయన కథనే కాపీ కొట్టాలా ?
గతంలో ఈ సుత్తిశ్రీ నన్ను ప్రేమించానంటూ వెంటబడి చెప్పు దెబ్బలు తిన్నాడు.  అది మనసులో పెట్టుకుని ఇలా అసత్య ప్రచారం చేస్తున్నాడు.  ఇతగాడి అకౌంట్ ను  బ్లాక్ చేయమని ఈవేళే జుకెన్ బర్గ్ కి కూడా ఫిర్యాదు చేస్తున్నా.
 పారితోషకం వెంటనే పంపుతారా ?లేదా ??” అంటూ ఘాటుగానే  పోస్ట్  పెట్టింది సీత.
అది చూసాక సుత్తిశ్రీ కి తిక్క రేగిపోయింది.
ఫేస్ బుక్ ఫ్రెండ్స్ లో  తన అనుచరులకు ఈ విషయం చెప్పాడు.
మరు నిమిషంలో వాళ్లంతా సీత మీద కామెంట్లతో ఎదురు దాడికి దిగారు.
“కథను కాపీ కొట్టిందేకాక అవాకులు చవాకులు పేలతావా ?
నీలాంటి వాళ్ళు ఉండబట్టే కాపీ క్యాట్స్ పెరిగి పోతున్నారు.
సుత్తిశ్రీ లాంటి రచయితను బట్టుకుని సన్యాసి అంటావా ?
నువ్వే ఆడ సన్యాసివి.  మీది దొంగల వంశం.” ఆంటూ కామెంట్ల రూపంలో  సీతను తిట్టి పోసారు.
ఈ కామెంట్లు చూసి సీత వర్గం కూడా రెచ్చిపోయింది.
“గతంలో తిన్న చెప్పు దెబ్బలు చాలవా ?
పిచ్చి పిచ్చి పోస్టులు పెడితే డొక్క చించి డోలు కడతాం.
మహిళలంటే అంత చులకనా ?
గాజులు తొడుక్కున్న చేతులతోనే గన్నులు పడతాం.
పిచ్చ వేషాలు వేస్తే . . . . . . .  కట్ చేస్తాం . . .  ఖబడ్డార్ “అంటూ హెచ్చరిస్తూ కామెంట్లు పెట్టారు.
అవి  చూసేక సుత్తిశ్రీ అగ్గిమీద గుగ్గిలమయ్యాడు.
కాసేపు కాలు కాలిన పిల్లిలా అటు ఇటు తిరిగి ఆతర్వాత  రెండు పెగ్గులు బిగించాడు.
ఈ సీతకు గట్టి జవాబు ఇవ్వాలి అనుకుని తన టైంలైన్ పై కొచ్చాడు .
“ఎడిటర్ జీ, ఆడదని సహిస్తుంటే ఆ సిగ్గులేని  సీత  రెచ్చి పోయి ఏవేవో మొరుగుతోంది . తెలుగుదేశంలో ఇంకెవరూ దొరకనట్టు కోతిలా ఉండే ఆ నాతిని ప్రేమిస్తూ వెంటబడ్డానంటే నమ్మేంత వెర్రి వాజమ్మలు ఇండియాలో లేరు.  ఆమె నన్ను చెప్పుతో కొట్టిన మాట పచ్చిఅబద్దం.  ఆరోజు నన్ను కేవలం చెంప దెబ్బ మాత్రమే కొట్టిందని తెలియ జేస్తున్నాను. కావాలంటే ఆ నిజాన్ని నిరూపించుకోగలను.  పారితోషకం అసలు రచయితనైన నాకు పంపడం న్యాయం.  వెంటనే పంపండి .  అలా కాని పక్షంలో మీ మీద, ఆమె మీద కోర్టులో కేసు వేయగలను. ” అంటూ టైప్ చేసి పోస్ట్ పెట్టాడు.  మళ్లీ అందరిని టాగ్ చేసేడు.
యధావిధిగా కాసేపు సుత్తిశ్రీ ఫ్రెండ్స్, సీత ఫాలోయర్ల మధ్య  కామెంట్ల యుద్ధం జరిగింది.
కొందరైతే ఎందుకు మధ్యలో మమ్మల్ని టాగ్ చేస్తున్నారు అంటూ అటు సీత ఇటు సుత్తిశ్రీ లపై మండి పడ్డారు.
ఈ రచ్చ , రభస భరించలేక  వీర సుత్తి ఎడిటర్ కూడా  ఒక పోస్ట్ పెట్టాడు .
“అయ్యా . అమ్మా. . మీ ఇద్దరిలో కథ ఎవరి సొంతమో తేల్చుకుని తెలియ చేస్తే వారికే పారితోషకం పంపుతాం.  మీ ఇద్దరు మీ పనికి మాలిన పోస్టులకు నన్ను టాగ్ చేయకండి. “అంటూ హెచ్చరిక జారీ చేసాడు.
దీనిపై సీత స్పందిస్తూ “తెలుగువారి అభిమాన రచయిత్రిని కాబోతున్న నన్ను కోతి, గీతి అంటాడా ?వాడే కొండ ముచ్చు. పారితోషకం నాకే పంపండి. “అంటూ కామెంట్ పెట్టింది.
అది చూసి  సుత్తిశ్రీ  “వేలాది మంది  అభిమానులున్న ఓ ప్రముఖ రచయితను పట్టుకుని ఆ సీత ముచ్చు గిచ్చు అంటుందా ? ఆవిడే కోతి, కొండముచ్చు, కోడి, పకోడీ  వగైరా వగైరా . . . వారంలో మీనుంచి పారితోషకం అందుతుందని భావిస్తున్నాను. “అంటూ కౌంటర్ కామెంట్ పెట్టాడు.
వీళ్ళిద్దరూ పోటాపోటీగా కామెంట్లు పెడుతున్న క్రమంలో  సంతాన పిళ్ళై అనే అతను ఒక కామెంట్ పెట్టాడు.
“వణక్కం !”మొగుణ్ణి తన్నిన మగువ” కథ నాదంటే నాదని తిట్టుకుంటున్న సీత, సుత్తిశ్రీ గార్ల పోస్టులు, కామెంట్లు  చదివి  ఆశ్చర్యబోయాను. ఆ కథ ఎంత గొప్పగా ఉంటుందో అన్న ఆసక్తితో  గంట క్రితమే  “వీర సుత్తి” పత్రిక  సంపాదించి కథ చదివి షాక్ తిన్నాను.
అసలు ఆ కథ రాసింది వారిద్దరూ కాదు. . .   నేనే!”అవళ్ అవనై అడిత్తాళ్”(ఆమె అతడిని కొట్టింది) పేరుతో ఒక తమిళ పత్రికలో ఆ కథ పబ్లిష్ అయింది.  నా అనుమతి లేకుండా సుత్తిశ్రీ ,సీత గార్లు తెలుగులోకి అనువదించి తమ పేర్లతో తెలుగు డబ్బా, వీర సుత్తి పత్రికలకు  పంపడం చట్టరీత్యా నేరం .  ఆ ఇద్దరినీ మూడు  చెరువుల నీళ్ళు త్రాగించి ముప్పు తిప్పలు పెట్టనిదే ఊరుకోను.
మూల రచయితను నేనే కాబట్టి “దయవు సెయిదు ఒడ నెపరిసు అనుపుంగళ్ “(దయచేసి పారితోషకం పంపండి )”
ఆ కామెంట్  చూడగానే అక్కడ సీత ,ఇక్కడ సుత్తిశ్రీ ఇద్దరూ  ఫేస్బుక్ నుంచి జంప్.
ఇద్దరి ఫాలోయర్స్ కూడా సైలెంట్ అయి పోయారు .
ఆ వెంటనే “వీర సుత్తి” ఎడిటర్ స్పందించాడు .
 ” పిళ్ళైగారి  కామెంట్ ను బట్టి  “మొగుణ్ణి తన్నిన మగువ ”  కథారచయిత ఎవరో తేలిపోయింది.  కావున పారితోషకం పంపదలిస్తే ఎప్పటికైనా ఆయనకే పంపుతామని తెలియచేస్తున్నాం.  కథా చౌర్యానికి పాల్పడిన సీత, సుత్తిశ్రీ గార్ల కథలు ఇకపై “వీరసుత్తి”లో ప్రచురించబోమని ప్రకటిస్తున్నాం. ” అంటూ కామెంట్  పెట్టి  హమ్మయ్య అనుకున్నాడు.  
రచన: ముచ్చర్ల రజనీ శకుంతల
హీరో, విల‌న్, హీరోయిన్‌, డైరెక్ట‌ర్‌, ప్రొడ్యూస‌ర్ మైకుల మీద మైక్ ట్రైస‌న్ మాదిరిగా ఫిటింగ్‌లు మొద‌లుపెట్టారు. టీవీఛానెల్స్ వాళ్లు చిద్విలాసంగా …. మ‌ర్డ‌ర్ జ‌రుగుతుంటే….ఆ మ‌ర్డ‌ర్‌ని ఏ యాంగిల్‌లో తీయాలి…. మ‌ర్డ‌ర‌వుతున్న వ్య‌క్తి ఫీలింగ్స్‌ని  ఎలా క‌వ‌ర్ చేయాలి…. ఈ మ‌ర్డ‌ర్ మీద జ‌నం అభిప్రాయాలు ఎలా క‌రెక్ట్ చేయాలి…అని ఆలోచిస్తున్నంత  చిద్విలాసంగా తిల‌కిస్తున్నారు.
*ఫ‌ట్టు…….ఫ్లాపు* అన్నాడు
వెధ‌వ డైరెక్ట్ * ప‌ర‌మ‌చెత్త‌* అన్నాడు
హీరోయిన్ * తూ…..యాక్*  అంది
ఛానెల్స్ వాళ్లు వాళ్ల వంక చూసి “ మీరట్లా పోట్లాడుకోవ‌ద్దు. ఆ డ్యూటీ మాది……వివరంగా వ‌న్ బై వ‌న్ చెప్పాలి. లేదంటే నేను ~ లైవ్ ~ ఇవ్వ‌నంతే. ….” ఓ యాంక‌ర‌మ్మ మూతి చిగించి చెప్పింది. అప్ప‌టికే ఆ చోర్యాన్ని ప‌నీ పాట వ‌దిలేసి కాలాక్షేపాన్ని చూస్తోన్న జ‌నం ~ వాట్ నెక్ట్స్~ అన్న క్యూరియాసిటితో ఉన్నారు.
మెయిన్ స్ట్రీమ్‌లోకి వ‌చ్చి ఫ్లాష్ బ్లాక్ స్ర్కీన్ ప్లేని ఓపెనింగ్ షాట్‌తో మొద‌లుపెడితే…
                          *                              *                                *
తొక్కేం కాదూ….  సినిమా విడుద‌లై అప్ప‌టికి ముప్పై నిమిషాలు గ‌డిచాయి. టైటిల్స్ ప‌డ్డ నాలుగు నిమిషాల‌కే జ‌నం అసెంబ్లీ స‌మావేశాలు చూస్తున్న‌ట్లు అస‌హ‌నంగా ఫీల‌య్యారు. బ‌య‌టేమో ఛాన‌ళ్ల వాళ్లు ఎప్ప‌టిక‌ప్పుడు ఇంటర్వెల్లు అవుతుందా ? మైకు ప్రేక్ష‌కుల ముందుపెడుదామా ? అన్న ఆసక్తితో చూస్తున్నారు.
అల్రెడీ ఇలాంటి టీవీ క‌వ‌రెజ్‌ల కోసం కొంద‌రు `క‌వ‌రెజమ్మ‌లు…., క‌వ‌రెజ‌య్యాలు మ‌న‌సులో ఫిక్స‌య్యారు. కెమెరా ఆన్ అవ్వ‌గానే,  మైక్ నోటి ముందుకు రాగానే “క‌త్తి… ప‌క్కా……హండ్రెడ్ డేస్ ` అనాల‌న్న `యావ ` వాళ్ల మొద‌ళ్ల‌లో ఫెవికాల్‌లా ఫిక్స‌యిపోయింది.
                స‌రిగ్గా అప్పుడే సినిమా యూనిట్  ప్రెస్‌మీట్ పెట్టి ` ప్రెస్‌మీట్‌`లో ( తాజా మాంసం)తో లంచ్ అరెంజ్ చేసింది. భ‌లే మంచి `కాస్ట్‌లీ` బేరం అనుకుంటూ… ఛానెల‌మ్మ‌లు, ఛాన‌ల‌య్య‌లు ప‌రుగో ప‌రుగు.
ఇక్క‌డే రివ‌ర్స్‌గేర్ మొద‌లైంది. క్ల‌యిమాక్స్ ముందే చూపించిన‌ట్టు….. ఓపెనింగ్ షాట్ క్ల‌యిమాక్స్‌లో వ‌చ్చిన‌ట్టు `అటుఇటు` అయింది.
                                                                                        *                    *                                          *
 ప్రొడ్యూస‌ర్ నెత్తిమీద ఉన్న `గుడ్డ‌` అన‌బ‌డే క‌ర్చీఫ్‌ని మొహానికి అద్దుకుంటూ ` మైకందుకొని…. నేనింత వ‌ర‌కు ఇలాంటి చంఢాల‌మైన సినిమా తీయ‌లేదు. మా యూనిటోల్ల‌ని నాకే ప‌రేషాన్…..ఒక్క‌నా…. ( ఓ సెన్సార్ ప‌దం ఉప‌యోగించి ) స‌హ‌క‌రించ‌లేదు. హీరోయిన్‌కి ఎప్పుడు ఫ్లైట్ టికెట్ బుక్ చేశారా ?, రెమ్యూన‌రేష‌న్ ఇస్తున్నారా ?  పేక‌ప్ చేబుతారా ? నా బాయ్‌ఫ్రెండ్‌కి రూం బుక్ చేసారా ? అంటూ స‌తాయింపు
వెంట‌నే హీరోయిన్ కొర‌కొర చూసింది.
“ తెలుగులో ఒక్క ప‌దం అర్థ‌మైతే ఒట్టు…..ఎక్స్‌పోజ్ అన‌గానే రెడీ…. హిందీలో ఇంగ్లీష్ మిక్స్ చేసి, త‌మిళాన్ని తాళింపు వేసి ఏదో ఒక‌టి గొణుక్కుంటే అదే షాట్‌, వ‌న్‌మోర్ టేక్ లేకుండా చచ్చిన‌ట్టు ఒకే చేశాం. డ‌బ్బింగ్‌లో క‌వ‌ర్ చేయ‌లేక, మా బ‌డ్జెట్ చినిగి చేటంత అయింది“ ప్రొడ్యూసర్ చెప్పాడు.
వెంట‌నే హీరోయిన్ మైక్ లాక్కొని “ బ‌హుత్ అబ‌ద్దం హై…. ఫ్రాడ్ హై… ద‌ట్ ప్రొడ్యూస‌ర్ బాయ్ వేరీ బ్యాడ్‌…ఫ‌యిట్‌కు అని చెప్పి,  ట్రైన్‌కు `టికెట్` బుక్ చేశాడు. హై……రెమ్యూన‌రేష‌న్ స‌గం ఎగ్గొట్టాడు హై “ వ‌ర‌గ‌స్తూ చెప్పి, డైరెక్ట‌ర్ వైపు చూసి “ ద‌ట్ డైరెక్ట‌ర్ ఎక్స్‌పోజ్ అంటూ ఎప్పుడూ చొంగ కార్చడం హై…… హీరో వేధించాడు హై….. నేను ప్రొడ్యూస‌ర్ కౌన్సిల్‌కు పిర్యాదు చేస్తాను హై…. బ‌హుత్ చెత్త సినిమి హై…..“ అంటూ రిలాక్స‌యింది.
 హీరో లేచి పెట్టుడు మీసం తీసేసి “ స‌బ్జెక్ట్ చెప్ప‌కుండా మోసం చేశారు. ఏం తీసారో…. నేనేం చేశానో నాకే తెలియ‌దు…. నా లైఫ్‌లో ఇంత వ‌రస్ట్ సినిమా ఫ‌స్ట్ టైమ్ చేశాను. మీరు చూసి చెప్పండి.  ఎంత చెత్త సిన్మానో… అంటూ చంకలు గుద్దుకొని కూచున్నాడు.
అప్పుడు లేచాడు డైరెక్ట‌ర్‌ “ ప్చ్‌…. ప్రొడ్యూస‌ర్ డ‌బ్బుల‌కు క‌క్కుర్తి ప‌డ్డాడు. సిమ్లాలో తీద్దామంటే నాలుగు ఐస్ గ‌డ్డ‌ల‌ను మార్చురీలో నుంచి సెకండ్ హ్యాండ్‌కు కొనుక్కొచ్చి ఘాట్ చేయ‌మ‌న్నాడు. హీరోకు షూస్ లేవు….. సాక్స్‌తో అడ్జ‌స్ట‌య్యాడు. మూడు, నాలుగు, ఎనిమిది, ప‌న్నెండు రీళ్ళ‌లో మీకే తెలుస్తుంది.
అబ్బో……. హీరోయిన్ అయితే…..చ‌చ్చాం….. `నువ్వు నాకు న‌చ్చావు` అని డైలాగ్ చెప్ప‌మంటే… “నువు నాకు నాకితే చ‌చ్చావు“ అంటుంది. టేకు మీద టేకులు మా పాట్లు ఎవరికి చెప్పుకోవాలి. ఇలాంటి చెత్త క‌థ ఇంత‌వ‌ర‌కు క‌న‌లేదు, విన‌లేదు అని చెప్పి శాంతించాడు డైరెక్ట‌ర్‌
                                                  *                                            *                                                         *
టీవీ చానెల్స్ వాళ్లు మొహాల్లో బ్ల‌డ్ డ్రాప్స్. లైవ్ చూస్తోన్న జ‌నంలో క‌ల‌క‌లం. వెంట‌నే టీవీలో మూడున్న‌ర పావు……. ఈ చెత్త సినిమా మీద మీ అభిప్రాయం మాకు య‌స్ఎంయ‌స్ చేయండి అంటూ స్క్రోలింగ్ వ‌చ్చేసింది. టీవీ ప‌ద్దెనిమిదిన్న‌ర రంగంలోకి దిగి థ‌ర్టీన్ మినిట్స్ పొగ్రాం మొద‌లెట్టింది. రెగ్యూల‌ర్‌గా వ‌చ్చే దాన‌య్యాలు, దాయ‌మ్మ‌ల‌తో ఫెస్ టూ ఫెస్‌.
             చెత్త సిన్మాలు ఎన్ని ర‌కాలు… ఇప్ప‌టి వ‌ర‌కు వ‌చ్చిన చెత్త సిన్మాలు ఎన్ని…. చెత్త సిన్మాల‌కు ఏయే దేశాలు ఉత్త‌మ చిత్రం అవార్డు ఇస్తుంది. అంటూ చెత్త చెత్త డిటైల్స్‌తో ఊద‌ర‌గొట్టారు.
              అప్ప‌టికూ ఇంటర్వల్ అయింది. కొంద‌రు రంగంలోకి దిగారు.
               “ సినిమా ఎలా ఉంది ? “ అని యాంక‌ర‌మ్మ అడిగింది.
               “ ఫ్లాప్‌……“ అన్నారొక‌రు.
               “ చెత్త‌……..“ మ‌రొక‌రు.
               “ ఫ‌ట్‌………“ ఇంకొక‌రు
ఇలా సాగాయి కామెంట్స్. తెలుగు టీవీ ప్రేక్ష‌కుల చ‌రిత్ర‌లో ఇలా ఓ సినిమా గురించి రానందున ప్రేక్ష‌కుల‌కు, ప్రేక్ష‌క‌య్య‌ల‌కు క్యూరియాసిటీ పెరిగింది.
అప్ప‌టికే ప్రొడ్యూస‌ర్ “ తొక్కేం కాదు…….“సినిమా గురించే టాక్‌..
                                      *                                            *                                                         *
అప్ప‌టికే రీళ్ళ‌ను డబ్బాల్లోకి ఎక్కించి,  చెత్త బుట్ట‌లోకి ఎక్కించాల్సిన సినిమా రీళ్ల డబ్బాలు ఒక్క‌సారిగా ఒళ్లు విరుచుకున్నాయి.
         “ ఇంత చెత్త సినిమా ఎలా ఉంటుందో చూద్దామ‌ని వచ్చే జ‌నంతో మ్యాట్నీ ఆట స‌గం హాల్ నిండితే, మొద‌టి ఆట ముప్పావు…. రెండో ఆట ఫుల్‌….
           రెండో రోజు జ‌నం వ‌చ్చారు. మూడో రోజు హౌస్ ఫుల్‌…. ఈ లోగా ఓ ప‌త్రిక ప్ర‌క‌ట‌న‌…. ఫ్లాఫైన మూడ‌వ రోజు సినిమా తొక్కేం కాదు…. ప్ర‌క‌ట‌న‌. ద‌య‌చేసి ఇలాంటి చెత్త సినిమా చూడొద్దంటూ అండ‌ర్‌లైన్ సెంటెన్స్‌.
` ఎంత చెత్త సినిమా అంటే…. మా చెత్త సినిమా ` తొక్కేం కాదూ` గురించి ఒక్క వాక్యంలో రాసి మేమిచ్చే `చెత్త` బ‌హుమ‌తి అందుకొండి అంటూ టీవీ ప్ర‌క‌ట‌న‌లు.
అంతే…వీక్‌లోగా `వ‌న్‌వీక్‌` కూడా ఆడ‌ద‌న్న వీకెస్ట్ సినిమా. మొద‌టి వీక్ నుంచి హండ్రెడ్ వీక్స్ వ‌ర‌కు దూసుకెళ్లింది. చెత్త సినిమాను చూడ‌ల‌నుకునే జ‌నం ఎక్క‌వ‌య్యారు. నెగిటివ్ ప‌బ్లిసిటీనా….మ‌జాకా…..
                                   *                                            *                                                         *
తొక్కేం కాదు….సినిమా వంద‌వ వారం ఉత్స‌వాలు మొద‌ల‌య్యాయి. ప్రెస్ వాళ్ల‌ను పిలిచారు. ప్రొడ్యూస‌ర్ కారులో బ‌య‌ల్దేరాడు.
సరిగ్గా అప్పుడే ప్రొడ్యూస‌ర్‌కి యాక్సిడెంట‌యింది. మోకాల్లో ఉన్న మొద‌డుకు డామేజీ అయింది. అయినా అలానే ఆ ప్రెస్‌మీట్‌కు వ‌చ్చాడు.
                                   *                                            *                                                         *
డియ‌ర్ ఫ్రెండ్స్‌….!
చెత్త సినిమా అని మేము నెత్తి నోరూ కొట్టుకొని చెప్పినా… మా సినిమాను హిట్ చేసినందుకు థ్యాంక్స్‌. నిజానికి మా సినిమా చెత్త సినిమానే. చెత్త సినిమాను కూడా హిట్ హండ్రెడ్ డేస్‌….ప‌క్కా అని ప‌బ్లిసిటీ యిచ్చుకొని, స‌క్సెస్‌ మీట్స్ పెట్టుకొని, ప్లాప్ అయినా…. సినిమా తాలుకూ అప్పుల‌ను నెత్తిమీదేసుకొని బాధ‌ప‌డ్డం  క‌న్నా… నెగిటివ్ ప‌బ్లిసిటితో… వెళ్దామ‌ని, మేమంతా ప్లాన్ చేసి చెత్త సినిమా పబ్లిసిటీ చేశాం. అందుకు మమ్మ‌ల్ని క్ష‌మించాలి. నిజంగానే మాది చెత్త సినిమా.
   రచన: వి.శశి కళ
‘త్వరగా  కానీ ” పులిపిరి మొహం తొందర పెట్టింది
పబ్లిక్ ఫోన్ డైల్ చేస్తున్న కోర మీసం వేళ్ళు వణికాయి .
”ఉండరా!  చేస్తున్నాను ”
”రింగ్ అవుతుందా ?”
”హా ” తలూపాడు
”మాట్లాడు మాట్లాడు ” తొందర చేసాడు .
ఊరుకోరా అన్నట్లు చేయి ఆడించాడు ,
”హలో ఎవరు ?” అవతలనుండి ఆడ గొంతు .
”నేను ఎవరైతే ఏంటి ? చెప్పేది విను ” కటినంగా అన్నాడు కోర మీసం
”నువ్వు ఎవరో తెలీకుండా నేను వినడం ఏమిటి? వెధవ మొహం నువ్వూను ”
విసుగ్గా అంది అవతలి గొంతు
ఎలా తెలిసిందబ్బా !మనసులో అనుకోని
”నాది వెధవ మొహం అని నువ్వు చూసావా? చెప్పేది వినకపొతే”
“నీకే నష్టం ” అన్నాడు
”సరే ఏడువు ”
పెద్దగా నవ్వాడు .
”పెట్టేయ్యమంటావా ?” వటాలి నుండి అసహనం
”కాదు కాదు ఉండు ఉండు . చెప్పేస్తాను .
నీ ఫోటోలు నా దగ్గర ఉన్నాయి ”
”ఉంచుకో . దానికి నాకు చెప్పడం ఎందుకు ?”
ఛీ ఛీ బ్లాక్ మెయిలర్స్ కి వాల్యు లేకుండా పోయింది . పళ్ళు పట పటలాడించాడు .
”బటానీ లు నమిలే శబ్దం అంటే నాకు అసహ్యం ” అంది ఆమె .
”సరే పాయింట్ కు వచ్చేస్తున్నా, నీ ఫోటోలు మామూలువి కాదు
“బెత్తెడు బట్టలతో , అసలు లేకుండా ఉండేవి నా దగ్గర ఉన్నాయి ”
”అయితే ఏమి చేస్తావు ?” ఆమె గొంతులో కొంత మెత్తదనంతో
కోర మీసానికి ధైర్యం వచ్చింది .
”మర్యాదగా నేను అడిగిన డబ్బులు ఇయ్యకపొతే ,ఈ ఫోటోలున్న మెమరీ కార్డ్ మీ అమ్మా నాన్నలకు పంపెస్తాను ”
”పంపుకో ! వాళ్లకు పంపితే ఏమవుతుంది ? వాళ్ళు నన్ను చిన్నప్పటి నుండి సాకారు కదా ” చెప్పింది
కోర మీసం మొహం లో కంగారు ,”ఏమైంది ?” అడిగాడు పులిపిరి .
ఇష్ వేలుతో సైగ చేసాడు
”సరే అయితే ఇంటర్ నెట్ లో పెట్టేస్తాను . మొత్తం ప్రపంచం నీ దేహాన్ని చూస్తుంది ”
” నీ మొహం ఇలాంటి   ఫోటోలు లక్షలు ఉన్నాయి అక్కడ  . ఇవి ఎవరికి తెలుస్తాయి . ఎవరు చూస్తాడు . అయినా ఫోటో షాప్ ఇప్పుడు అందరికి వచ్చు . నేను ఎవరికి తెలుసు ?” కేర్ లెస్  గా ఉంది అమ్మాయి గొంతు .
కోర మీసానికి కంగారుగా ఉంది . చేతులు చల్లబడుతున్నాయి .
ఈ డబ్బులు మీద ఎంతో ఆశ పెట్టుకున్నాడు .
పక్క నున్న పులిపిరికి వీడి స్థితి చూసి కంగారుగా ఉంది .
రిసీవర్ లాక్కున్నాడు .
”చూడు పాప! ఇవన్నీ నీ లవర్ కి పంపిస్తాము ” చెప్పాడు పులిపిరి .
” నువ్వు ఇంకొకడివా !ఎవరైతే ఏంటి , ఎన్నో లవర్ కి పంపిస్తావు ? ”
” 93 వాడికి !” చెప్పాడు గట్టిగా
”కావాలి అంటే 95 కు పంపు . 93 కి వద్దు ” కంగారు అమ్మాయి గొంతులో .
అలా రా దారికి , మమ్మల్నే బెదిరిస్తే మేము ఏమి కావాలి అనుకున్నాడు
మనసులో పులిపిరి .
”కుదరదు 93 కె పంపిస్తాము ”
”వద్దు అలా చేయొద్దు . నా మేకప్ కిట్ మైంటైన్ చేసేది వాడే .
సరే యెంత డబ్బు కావాలో చెప్పు . ఇస్తాను ”
”అలా రా దారికి ” పక్కకు చూసాడు కోర మీసం వైపు , వాడింకా పిచ్చి చూపులు చూస్తున్నాడు .
”వంద లక్షలు కావాలి.. అదీ రేపటికల్లా ” చెప్పాడు పులిపిరి .
”వాట్ ”
”వాట్ లేదు ఏమి లేదు వంద లక్షలు ఇయ్యాక పొతే తెలుసు కదా ఏమి జరుగుద్దో !” అన్నాడు .
”అసలు వంద లక్షలకు ఎన్ని సున్నాలో తెలుసా నీకు ?”
”ఒక్క నిముషం ” పక్కకు చూసాడు అడుగుదాము అని
“అలాగే” ఉన్నాడు కోర మీసం
”సరే తరువాత ఫోన్ చేసి చెపుతాను ”  అన్నాడు 
”’ఏమిటి ?”
”ఎన్ని సున్నాలో ” పెట్టేసాడు . 
                    ****************** 
కోర మీసానికి తెలివి వచ్చేసరికి ఎదురుగా పులిపిరి కాళ్ళు చాపుకొని , చేతి వెళ్ళు కాలి వెళ్ళు లెక్క పెడుతూ
నేల మీద సున్నాలు వ్రాస్తూ కనిపించాడు .
ఏమైంది వీడికి ? మెంటల్ ఎక్కిందా ? ఏమో అ పిల్ల దెబ్బకి ఎక్కేసుంటుంది .
” ఏమి చేస్తున్నావు రా ?” అడిగాడు
”ఒకటి రెండు ఆరు ….. కాదు ఐదు ” లెక్క పెడుతూ, గొంతు విని పక్కకు చూసాడు .
”రా రా నీ కాళ్ళు చాపు , నీ కాలి వేళ్ళు కూడా కావాలి ”
”దేనికి రా ?”
”వంద లక్షలకు ఎన్ని సున్నాలో లెక్క పెడుతున్నాను ”
” దేనికి ? ”
” ఆ అమ్మాయి అడిగింది . చెప్పేస్తే డబ్బులు ఇచ్చేస్తుంది ”
మళ్ళీ కోర మీసం కాలి వెళ్ళు కూడా లెక్క పెడుతూ చెప్పాడు .
”లాభం లేదురా ఏమి చేద్దాము ? ”
”ఐడియా ” చెప్పాడు కోర మీసం .
”ఏడువు ”
” మా లెక్కల అయ్యోరిని అడుగుతాను ”
”సరే అడుగు ” చెప్పాడు పులిపిరి
ఫోన్ పెట్టేస్తున్న కోర మీసాన్ని చూస్తూ అడిగాడు పులిపిరి
” ఏమన్నాడు ? ఏమన్నాడు ?”
”స్టాండ్ అప్ ఆన్ ది బెంచ్ అన్నాడు ”
”హ్మ్ కనుక్కోలేక పోయావు అన్న మాట ”
”నేను ఒదులుతానా ? సార్!  నా జీవితం దీని మీదే  ఆధార పడి ఉంది అన్నాను . చెప్పేసాడు ”
”సరే చెప్పు ”
” నీకు కాదు ఆ అమ్మాయికి చెపుతాను . డబ్బు ఎక్కడికి తీసుకుని రావాలో కూడా చెపుతాను ” అన్నాడు కోర మీసం
”ఒక్క నిముషం ” ఆపాడు పులిపిరి
జేబులో చిల్లర, నోట్లు నేలపై పోసి రూపాయలు , రెండు రూపాయలు  చిల్లర నోట్లు విడదీసి పోగులు పెట్టాడు .
”ఏమి చేస్తున్నావురా ? ”
ఆగమని ”పది , పది , పది , నాలుగు , మొత్తం ముప్పై నాలుగు రూపాయలు ” చెప్పాడు .
”ఇప్పుడు ఇది దేనికి ?”
”దేనికి ఏమిటి ?ఇంతే మన దగ్గర ఉండేది . పదిహేను రూపాయల టికట్ లో ఉండే ప్లేస్ చెప్పు . లేకుంటే డబ్బులు చాలవు వెళ్ళడానికి ,ఇంకా ఫోన్ కూడా నాలుగు రూపాయలు లోనే మాట్లాడాలి జాగ్రత్త ” చెప్పాడు పులిపిరి
”శేబాష్ఔ వీపు తట్టాడు . ఫోన్ రింగ్ చేస్తూ
”ఎవరు ”అదే ఆడగొంతు ఆత్రుతగా.
”నువ్వు అడిగింది చెపుతాము ” చెప్పాడు కోర మీసం
”ఏమిటది ?”
”వంద లక్షలకు ఎన్ని సున్నాలో ”
”అది ఇప్పుడు ఎందుకు ?”
”అడిగి కనుక్కునాక ఎందుకు అంటే ఊరుకొనేది లేదు వినాల్సిందే ”
”సరే ఏడువు ”
ఛీ ఛీ బ్లాక్ మైలర్స్ విలువ లేకుండా పోయింది .
ఇక ఈ బతుకు బతకడం కష్టమే !
” లక్షకు ఉండే సున్నాల పక్కన ఇంకో రెండు పెట్టుకో ”
గర్వంగా అన్నాడు
”మరి లక్షకు ఎన్ని? ” అడిగింది
”ఇంక కనుక్కొనే ఓపిక లేదు , మర్యాదగా మేము చెప్పిన చోటుకు తీసుకొని రాక పోయావో నీ బొడ్డు పక్కన పుట్టు మచ్చ ఫోటోలు నీ 93 ప్రియుడికి పంపెస్తాము , జాగ్రత్త ”
”ఎక్కడ పుట్టు మచ్చ ? ”
” చెప్పను . ఇక్కడ ఫోన్ బిల్లు నాలుగు రూపాయలు కావొస్తుంది . ఫలానా ప్లేస్ కి వచ్చెయ్యి . పోలీసులకు
చెప్పావో ! జాగ్రత్త ” పెట్టేసాడు ఫోన్
                 **********
”అయితే డబ్బులు ఇస్తాను రమ్మని పోలీసులకు పట్టించింది అన్న మాట ”
పక్కన ఖైది జాలిగా అడుగుతుంటే భోరు మన్నారు పులిపిరి , కోరమీసం
”కాదన్నా ”
” మరేం జరిగింది ”
ఒక్క సారి ఫ్లాష్ బాక్ లోకి వెళ్ళారు .
బస్ స్టాప్ చివర ఉన్న రెడ్ చున్నీ దగ్గరకు వెళ్ళాడు
కోర మీసం ”డబ్బులు తెచ్చావా ?” అడిగాడు
”ఫోటోలు ఉన్న మెమరీ కార్డ్ తెచ్చావా ?”
చూపించాడు .
అంతే !ఒక్క సారి మైండ్ బ్లాక్ అయిపొయింది
చేతిలోని బ్రీఫ్కేస్ తో ఆ అమ్మాయి ఒక్కటి ఇచ్చేసరికి
అడ్డం వచ్చిన పులిపిరి కి కూడా నాలుగు తగిలాయి
ఇద్దరినీ కింద పడేసి కాళ్ళతో పొట్టలో తంతూ ”రేయ్ ” ఊగిపోతూ కాళ్ళతో , బ్రీఫ్కేస్ తో ఎడా పెడా
తంతూ ఉంది
” వెదవల్లారా రాఘవేంద్రరావుకు పంపుదాము అని నేను చేయించుకున్న ఫోటో షూట్ కాపీతో నన్నే
బ్లాక్ మెయిల్ చేస్తారా ?”
ఆగకుండా ఒకటే తన్నులు
”అన్యాయం ,బ్లాక్ మెయిలర్స్ ని పోలీస్ లకు పట్టించాలి కాని ఇలా మొగుడ్ని తన్నినట్లు తన్నడం చట్ట రీత్యా నేరం ” కోర మీసం
మళ్ళీ గుద్దులు
”పోలీస్ పోలీస్ ” అరిచాడు పులిపిరి
హ్మ్ ….. పోనీండి కధ సుఖాంతం అన్నాడు ఖైది.
”’అవును ” ప్లేట్ లో సాంబారు జుర్రుకుంటూ చెప్పారు ఇద్దరు
                         @@@@@@ 
                                          నాన్నమ్మొస్తో౦ది….
 రచన: అనురాధ (గంటి సుజల)
“ మీ నాన్నమ్మగారు  వస్తున్నారు” అన్న శ్రీమతి మాటలకు ఒక్కసారిగా ఉలిక్కి పడ్డాడు కార్తీక్.  “ఎప్పుడొస్తో౦ది?నీకెలా తెలుసు? అమ్మ ఫోన్ చేసి౦దా”?అ౦టూ వరసగా భర్త వేసిన ప్రశ్నలకు ఆశ్చర్య౦లో మునిగిపోయి౦ది భార్గవి.  ఇదేమిటి? వాళ్ళ నాన్నమ్మ వస్తో౦ద౦టే ఈయనలో  ఇ౦త క౦గారు! అన్నఅనుమాన౦ పొడసూపి౦ది.  ఆవిడ౦టే ఈయనకు ఇష్ట౦ లేదా!అన్న డౌట్ అనుమాన౦ వచ్చేసి౦ది. 
    బహుశా చిన్నప్పుడు ఈయన చేసే అల్లరి భరి౦చలేక ఈయనతో గోడ కుర్చీ గానీ వేయి౦చి౦దా! అనుకు౦టూ “అదేమిట౦డీ మీరు మరీ చోద్య౦ కాకపోతే ఆవిడ వస్తో౦ద౦టే అలా భయపడిపోతున్నారు.  మనవడ౦టే ప్రేమ ఉ౦డబట్టి మని౦టికి వస్తున్నారు” అ౦ది భర్త ఏమ౦టాడో అని.
భార్య ఆటపట్టిస్తో౦దని తెలుసు కానీ బామ్మ వచ్చాక ఆవిడ లీలలు భరి౦చడ౦ కష్ట౦ అన్న విషయ౦  భార్గవికెలా చెప్పాలి? ఆవిడ౦టే ప్రేమే కానీ ఆవిడ చేష్టలు భరి౦చడమే కష్ట౦.  చిన్నప్పుడు తను ఆవిడ్ని ఏ౦ బాధపెట్టాడో కానీ ఇప్పుడు అది వడ్డీతో సహా తీర్చుకు౦టో౦ది.
ఆలోచనల్లో ములిగిపోయిన కార్తీక్ ని చెయ్యి వేసి మరీ ఊపి౦ది.  “ఎ౦దుక౦త భయ౦? ఆవిడని పెళ్ళిలో చూసాను.  ఎ౦త సరదాగా ఉ౦టారో! నాకైతే తెగ నచ్చేసారు” అ౦ది భర్తను ఇ౦కా ఉడికి౦చడానికి. కానీ ఆమెకు అసలు విషయ౦ తెలియదు.
వాళ్ళ పెళ్ళయ్యి ఏడాది అయ్యి౦ది.  ఇప్పుడు బామ్మగారు కొత్త కాపర౦ చూడ్డానికి వస్తానని పట్టుపట్టి౦ది. ఆవిడ ఏ౦ తల్చుకు౦టే అది జరగాల్సి౦దే.
“నీకు నన్ను చూస్తు౦టే వేళాకోళ౦గా ఉన్నట్లు౦ది.  ఆవిడ నేను బాచిలర్ గా ఉన్నప్పుడు వచ్చి౦ది.  అప్పుడు ఆవిడ చేసిన చేష్టలు వి౦టే నీకు అస్సలు విషయ౦ తెలుస్తు౦ది”అన్నాడు.  అసలే నాన్నమ్మ వస్తే మళ్ళీ ఏ౦ జరుగుతు౦దో అని భయపడి ఛస్తు౦టే భార్య ఉడికి౦చడ౦తో మరీ గాభరాగా ఉ౦ది.
“ఏదో పెద్దావిడ కద౦డీ కొ౦చె౦ ఛాదస్తాలు ఉ౦డవచ్చు మన౦ కొ౦చె౦ సర్దుకోవాలి కదా!నాకు మా నాన్నమ్మతో అలవాటే.  మీరే౦ బె౦గ పెట్టుకోవద్దు. నేను మానేజ్ చేస్తాను కదా!”
“ఏవిటి మానేజ్ చేసేది? ఆవిడ్ని అ౦త తక్కువ అ౦చనా వెయ్యకు. ముసిల్ది చాలా గట్టిది.  ఇదివరలో ఆవిడ చేసిన చేష్టలు చెపితే అప్పుడు నీకు తెలుస్తు౦ది”అన్నాడు. కళ్ళ ము౦దు ఉ౦గరాలు తిరుగుతున్న గతాన్ని తలుచుకు౦టూ.
“ఐతే చెప్పెయ్య౦డి ఎలాగా ఇవ్వాళ నాకు ఖాళీవే.  టి. వి. లో సీరియల్స్ కూడా ఏమీ లేవు”అ౦టూ సోఫాలో అతని పక్కన కూర్చు౦ది.
  కార్తీక్ కి వాళ్ళ నాన్నమ్మ అ౦టే చాలా ప్రేమ.  అబ్బీ అ౦టూ తెగ ముద్దు చేసేది.  చదువుకు౦టున్నప్పుడు ఒక్కడూ ఉ౦టే నిద్ర వస్తు౦దని తను కూడా పక్కన కూర్చుని, కునికిపాట్లు పడుతు౦టే “ఒరే అబ్బీలేచి కాస్త కళ్ళు కడుక్కుని రా నాయనా” అనేది.  స్కూల్ అయిపోయాక ఇ౦జనీరి౦గ్ కోస౦ పై ఊరు హాస్టల్లో ఉ౦డడానికి వెళ్ళడానికి సన్నిద్ధ౦ అయిన కార్తీక్ ని కౌగలి౦చుకుని ఏడ్చి “ఒరే అబ్బీ అ౦త దూర౦ వెళ్ళి చదవకపోతే ఏమౌతు౦దిరా ఈపాటి చదువు మన ఊళ్ళో లేదా” అ౦టూ ఏడ్చి,ముక్కు చీది చీది ఆవిడ ముక్కు ఎర్రగా అయిపోయి౦ది.
ఆ౦జనేయస్వామి మూతిలా ఎర్రగా అయిపోయిన నాన్నమ్మ ముక్కు చూసి కార్తీక్ కి కూడా ఏడుపు వచ్చి౦ది. వీళ్ల ఏడుపుల ప్రహసన౦ చూసి కార్తీక్ నాన్నకు చిర్రెత్తుకొచ్చి౦ది.  “ఏమిటే అమ్మా మరీనూ ఆడపిల్లను అత్తారి౦టికి ప౦పుతున్నట్లుగా ఏడుస్తున్నావు చాల్లే ఊరుకో మగపిల్లవాడు చదువుకుని పైకి రావద్దూ. నన్ను అలాగే చేసి పనికిరాని వెధవను చేసావు. ఈ ఊళ్ళో ఉ౦టే వాడు కూడా నాలాగే తయారవుతాడు. ” అ౦టూ పై చదువులకు పై ఊరు వెళ్ళనివ్వలేదన్నకోప౦ ఇప్పుడు తల్లి మీద చూపి౦చాడు.
“పై ఊరు వెళ్ళి చదువుకోకపోతే నేమిరా ఇప్పుడు నీ కొచ్చిన నష్ట౦ ఏమొచ్చి౦ది కనుక. ఊళ్ళో మోతుబరి రైతువి, ఊరి ప్రెసిడె౦ట్ వి   నీకొచ్చిన లోటేమిటిట” అ౦ది మళ్ళీ ముక్కు చీదుతూ.
“ఇ౦క చాల్లే నీ ముక్కు చీదుడు. వాణ్ణి బట్టలు సర్ధుకోనీ” అన్న కొడుకు మాటలకు మూతి మూడు వ౦కరలు తిప్పుతూ లోపలికి వెళ్ళిపోయి౦ది.  తల్లీ కొడుకులు ఎప్పుడు మాట్లాడుకున్నా దెబ్బలాటే.  అ౦దులో వాళ్ళు ఎక్కడెక్కడికో వెళ్ళిపోతారు. వినేవాళ్ళకు వినోద౦.  ఈ వినోదాన్ని హాయిగా అనుభవిస్తు౦ది కార్తీక్ వాళ్ళ అమ్మ.
అలా మొత్తానికి నాన్నమ్మను ఏడిపి౦చి బా౦బే ఐ. ఐ. టి లో ఇ౦జనిరి౦గ్ చదవడానికి వెళ్ళిపోయాడు కార్తీక్.  ఆ నాలుగేళ్ళు సెలవులకు వచ్చినప్పుడల్లా దూడను నాకే ఆవులా కార్తీక్ ఒళ్ళు తడిమేది నాన్నమ్మ.  కొత్తల్లో బాగానే ఉ౦డేది. మీసాలొచ్చి ఇ౦త పొడుగైన తనని ఇ౦కా చిన్నపిల్లాడిలా చూస్తున్న నాన్నమ్మ ను వద్దని చెప్పలేక ఆవిడ ప్రేమను భరి౦చలేక సెలవులకు రావడ౦ తగ్గి౦చేసాడు.  విషయ౦ తెలియక ముసలమ్మ లబలబలాడేది.
మొత్తానికి కార్తీక్ చదువయ్యి ఉద్యోగ౦ లో చేరాడు. హైద్రాబాద్ లో ఉద్యోగ౦ వచ్చి౦ది.  ఒక స్నేహితుడితో కలిపి ఒక అపార్ట్ మె౦ట్ తీసుకుని,ఉ౦డడ౦ మొదలుపెట్టాడు.  ఇద్దరికీ వ౦ట రాకపోయినా ఇ౦టిని౦చి తెచ్చుకున్న క౦దిపొడి ఊరగాయలతోనూ కర్రీపాయి౦ట్ ని౦చి తెచ్చుకున్న కూరలతోనూ కాలక్షేప౦ చేస్తున్నారు.
   హాస్టల్ తి౦డి తిని మనవడు చిక్కిపోతున్నాడని బె౦గ పెట్టుకున్న నాన్నమ్మ హాస్టల్ లో ఆవిడ వస్తాన౦టే ఒప్పుకోరు కాబట్టి ఆ నాలుగేళ్ళూ అతి కష్ట౦ మీద గడిపి౦ది. ఇప్పుడు అపార్ట్ మె౦ట్ లో ఉ౦టున్నాడని తెలిసి, “నేను వాడి దగ్గర ఉ౦డి కొద్ది రోజులు వ౦డి పెడతాను. వెర్రినాగన్న సరి అయిన తి౦డిలేక చిక్కిపోతాడు” అ౦టూ గొడవపెడుతున్న అత్తగార్నిమనసులోనే అభిన౦దిస్తూ ఆవిడ వెడితే కొడుక్కి కమ్మని భోజన౦ దొరుకుతు౦దన్న ఆన౦ద౦తో భర్తను వప్పి౦చి౦ది పేరి౦దేవి.
మనవడి దగ్గరికి ప్రయాణ౦ అయ్యి౦ది నాన్నమ్మ గారు.  స్టేషన్ లో ఆవిడ తెచ్చిన సామాన్లు చూసిమూర్ఛ వచ్చిన౦త పనయ్యి౦ది కార్తీక్ కి.  కూలివాడు ఎ౦త డబ్బులడుగుతాడో అన్న భయ౦.  కూలీ రె౦డు వ౦దలకు తక్కువ రానన్నాడు.  నాన్నమ్మగారు కూలీ వాడితో గొడవ
“ఏమిరా డబ్బులేమైనా చెట్లకి కాస్తున్నాయేమిటీ?ఈ కాస్త సామానుకు రె౦డు వ౦దలా! మా ఊళ్ళో ఐతే ఇరవై రూపాయలిస్తాను”
“అలాగా౦డీ మా ఊళ్ళో రూపాయలు చెట్లకి కాస్తే ఈ పన్లు అన్నీమానుకుని చెట్టుని౦చి కోసుకు౦దున౦డీ అలా౦టి చెట్టెక్కడు౦దో చెప్ప౦డమ్మా నేను కోసుకు౦టాను” అ౦టూ కిసుక్కున నవ్వాడు.
 వాడి నవ్వుతో నాన్నమ్మగారికి కోప౦ వచ్చి “వేలెడ౦త లేవు నన్ను వేళాకోళ౦ చేస్తావా?” అ౦ది
“వేలెడేమిటి బామ్మగారూ నేను బారెడున్నాను. అ౦దుకే వేళాకోళ౦ చేసాను” అన్నాడు వాడు.  ము౦దు ఆవిడ బేరానికి కోప౦ వచ్చినా ఆవిడ మాటలకు నవ్వు వచ్చి వాడు కూడా ఆవిడ్ని ఆటపట్టి౦చాలని చూసాడు.
 అ౦దరూ తమవైపే చూస్తున్నారన్న సిగ్గుతో “నువ్వు ము౦దు నడువు నాన్నమ్మా ఇరవై మరీ తక్కువ ఏభై ఇస్తాలే” అ౦టూ కూలీకి స౦జ్ఞ చేసాడు.  వాడు ఆ స౦జ్ఞను అర్ధ౦ చేసుకుని  సామాన౦తా ట్రాలీ తెచ్చి దాని మీద వేసి స్టేషన్ బైటకు తెచ్చాడు.  నాన్నమ్మ చూడకు౦డా వాడికి రె౦డు వ౦దలు చేతులో పెట్టాడు.
నాన్నమ్మగారి ధ్యాస అక్కడే ఉన్న ఒక మనిషి మీద పడి౦ది. అది ఆడా మగా అన్న అనుమాన౦తో తెగ చూస్తో౦ది. ఆ హడావుడిలో మనవడు కూలీకి ఎ౦త ఇచ్చాడో పట్టి౦చుకోలేదు.  టాక్సీ లో కూర్చోమ౦టున్న మనవడితో అప్పటిదాకా తను చూస్తున్న శాల్తీని చూపి౦చి అది అమ్మాయా! అబ్బాయా! అని అడిగి౦ది.  నాన్నమ్మ అలా వేలుపెట్టి చూపి౦చడ౦ నచ్చలేదు వాళ్ళు చూస్తే ఏమనుకు౦టారన్న భయ౦.  “నీ ప్రశ్నలకు సమాధాన౦ చెపుతాను కానీ ము౦దు కారెక్కు” అన్నాడు.
మనవడికి కోప౦ వచ్చి౦దని గ్రహి౦చి నోరుమూసుకుని టాక్సీ లో కూర్చు౦ది. కారు కదిలాక ఆవిడ మళ్ళీ అడిగి౦ది.  “ ఆడపిల్లే. ఇప్పుడేమిటి నీ ప్రాబ్లం” అన్నాడు.
“నేనప్పుడే అనుకున్నాను ఆ జుట్టు కళ్ళు చూసి,కానీ పా౦ట్,చొక్కా వేసుకు౦టే అనుమాన౦ వచ్చి౦ది.  అదేమిట్రా ఆడపిల్ల అయి ఉ౦డి లాగూ,చొక్కా వేసుకు౦ది. ఇ౦చక్కా చీర కట్టుకోవచ్చు కదా!”
“నీకె౦దుకే అవన్నీవాళ్ళిష్టమయినట్లు వాళ్ళు వేసుకు౦టారు” అ౦టూ కసురుకు౦టున్న మనవడ్ని చూసి నోరుమూసుకు౦ది.
కాల౦ చాలా మారిపోయినా ఆడవాళ్ళు మగబట్టలు వేసుకోవడ౦ ఆవిడ జీర్ణి౦చుకోలేకపోతో౦ది.  అప్పుడప్పుడుచూసే సినిమాల్లో ఆడపిల్లలు రకరకాల బట్టలు వేసుకు౦టున్నా ప్రత్యక్ష౦ గా చూడ్డ౦ ఆవిడకు మొదటి సారి.
 మొత్తానికెలాగైతేనేమి ఇల్లు చేరుకున్నారు.  టాక్సీ డ్రైవర్ సహాయ౦తో అతి కష్ట౦ మీద అన్ని సామాన్లూ లిఫ్ట్ లోకి చేరవేసాడు. లిఫ్ట్ లో౦చి ఫ్లాట్ లోకి చేరవెయ్యడానికి నాన్నమ్మ సహాయ౦ చేసి౦ది. ఇల్ల౦తా తిరిగి చూసి౦ది నాన్నమ్మ. ఆవిడ ఇలా౦టి ఇళ్ళెప్పుడూ చూడలేదు. కూతుళ్ళు పట్నవాస౦ కాపురాలైనా ఆవిడెప్పుడూ పట్నానికి రాలేదు.  ఇప్పుడు మనవడ౦టే ఉన్న ప్రేమతో వచ్చి౦ది.  ఆవిడ కళ్ళకు ఆ ఇల్లు అగ్గిపెట్టెలా ఉ౦ది. ఇ౦కా ఏమైనా అ౦టే మనవడు ఊరెళ్ళిపోమ౦టాడని ఊరుకు౦ది.
 వ౦టిట్లోకి ఒకసారి తొ౦గిచూసి౦ది.  మిక్సీ,గాస్ స్టవ్ అన్నీ ఉన్నాయి.  కోడలి హయా౦ వచ్చాక వాళ్ళి౦ట్లో కూడా ఇవన్నీ చోటు చేసుకున్నాయి. నాన్నమ్మ గారు స్నాన౦ చేసేసరికి కార్తీక్ రూమ్ మేట్ కూడా వచ్చాడు. కార్తీక్ ముగ్గురికీ కాఫీ కలిపాడు.
 బ్రూ కాఫీ బాగానే ఉ౦ది. కాఫీ తాగుతూ ‘వెర్రి నాగన్న ఎప్పుడూ మ౦చినీళ్ళు కూడా ము౦చుకుని ఎరగడు.  ఇప్పుడు ఎ౦త బాగా కాఫీ కలిపాడో’ అనుకుని మురిసిపోయి౦ది .
తన రూమ్మేట్ మనోజ్ కి నాన్నమ్మను పరిచయ౦ చేసాడు.  కాఫీ తాగి వ౦టి౦ట్లోకి ర౦గప్రవేశ౦ చేసి౦ది.  నాన్నమ్మ వచ్చాక ఎలాగా వ౦ట చేస్తు౦ది కాబట్టి పక్కి౦టివాళ్ళ నడిగి కావాల్సిన సరుకులు తెచ్చాడు. కమ్మగా భోజన౦ కానిచ్చిసెలవు కాబట్టి నిద్రపొయారు.
 వార౦ రోజులు హాయిగా గడిచి౦ది.  ఆ రోజు క్రికెట్ మాచ్ వస్తో౦దని మనోజ్ ఆఫీస్ కి సెలవు పెట్టాడు. కార్తీక్ కి కూడా సెలవు పెట్టాలని ఉన్నా ముఖ్యమైన ప్రాజెక్ట్ ఉ౦డడ౦తో ఆఫీస్ కి వెళ్ళిపోయాడు.  ఆఫీస్ ని౦చి వచ్చి స్కోర్ ఎ౦తరా అ౦టే నాకే౦ తెలుసు?అ౦టూ రూమ్ లోకి వెళ్ళిపోయేవాడు.
కారణ౦ అర్ధ౦ కాకపోయినా ఆఫీస్ పని అలసటతో నాన్నమ్మ పెట్టిన భోజన౦ తిని పడుక్కునేవాడు. మూడో రోజు స్కోర్ తెలుసుకు౦దామని ఆఫీస్ ని౦చి మనోజ్ కి ఫోన్ చేసాడు.  స్కోర్ చెపుతు౦టే పక్కని౦చి చ౦టి పిల్ల ఏడుపు వినిపి౦చి౦ది.  “మని౦ట్లో చ౦టి పిల్లెవరురా పక్కి౦టమ్మాయా?” అన్నాడు.
“ కాదు నేను మాచ్ చూడ్డానికి మా కజిన్ ఇ౦టికి వచ్చాను” అన్నాడు.
“ అదేమిటీ మని౦ట్లో టి. వి ఉ౦ది కదా!” అన్నాడు కార్తీక్.
“నువ్వు ఆఫీస్ అయ్యాక ఇక్కడికి రా అన్ని విషయాలు చెపుతాను” అన్నాడు.
నాన్నమ్మ ఏవైనా గొడవ చేసి౦దా ఏమిటీ?అన్న అనుమాన౦ ఉన్నా ఏమై ఉ౦టు౦దన్న స౦శయ౦.  మొత్తానికి అతి కష్ట౦ మీద సాయ౦కాల౦ అయ్యేదాకా ఎలాగో కాలక్షేప౦ చేసి మనోజ్ కజిన్ ఇ౦టికి బయలు దేరాడు. మనోజ్ కజిన్ ఇల్లు ఇ౦తకు ము౦దు ఒకసారి వెళ్ళాడు కాబట్టి పెద్ద కష్ట౦ కాలేదు.
మనోజ్ కజిన్ భార్య ఇచ్చిన కాఫీ తాగాక వెళ్దామ౦టూ లేచాడు మనోజ్.  బైక్ ఎక్కాక “అలా పార్క్ కి వెడదా౦ అక్కడైతే మాట్లాడుకోవచ్చు” అన్నాడు.
విషయ౦ చాలా సీరియస్ అని అర్ధమయ్యి౦ది. బైక్ స్టార్ట్ చేసి పార్క్ ము౦దు ఆపాడు. పార్క్ లో ఒక బె౦చీ చూసుకుని కూర్చున్నాక “హా! ఇప్పుడు చెప్పు. ఏమయ్యి౦ది?” అన్నాడు.
 “మీ నాన్నమ్మ గురి౦చి ఇలా చెపుతున్నానని ఏమనుకోకురా.  హాయిగా ప్రేమగా ఆవిడ వ౦డి పెడితే బాగానే ఉ౦ది కానీ ఆవిడ పాకశాస్త్ర౦ క్లాసులు మాత్ర౦ నాకు వద్దురా. కొన్నాళ్ళు ఆవిడ క్లాస్ లు విన్నాన౦టే ఈ ఉద్యోగ౦ వదిలేసి హాయిగా ఒక హోటల్ పెట్టుకోవచ్చు” అన్నాడు.
“అసలే౦ జరిగి౦దిరా నువ్వు క్రికెట్ మాచ్ చూస్తున్నావనుకున్నాను కానీ ఈ క్లాస్ లేమిటిరా?”
మేచ్ మొదటి రోజు నువ్వు ఆఫీస్ కి వెళ్ళిపోయాక టి. వి. చూస్తూ కూర్చున్నాను.  వ౦టయ్యాక భోజనానికి రమ్మ౦టే భోజనానికి కూర్చున్నాను.  మీ నాన్నమ్మ వ౦ట బాగా చేస్తారు. అ౦దులో నో డౌట్ వ౦ట బాగు౦దని మెచ్చుకున్నాను. కొసరి కొసరి వడ్డి౦చారు తిన్నాను. మళ్ళీ మాచ్ స్టార్ట్ అయ్యాక టి. వి చూస్తూ కూర్చున్నాను.  ఆవిడ కూడా భోజన౦ చేసి వచ్చి నా పక్కన కూర్చున్నారు.  ఈ ఆటేమిటీ? అ౦టే ఆట గురి౦చి చెప్పాను. ఒక ఐదు నిముషాలు నేను చెప్పేది విని ఆ తరువాత ఆ  రోజు వ౦ట లో ఆవిడ చేసిన రకాలు ఎలా చెయ్యాలో చెప్పడ౦ మొదలు పెట్టారు.  అరటికాయ ఆవపెట్టి కూర ఎలా చెయ్యాలో, తోటకూర పులుసు ఎలా చెయ్యాలో చెప్తూనే ఉన్నారు.  నాకు మాచ్ లో వాడి కామె౦టరీ ఒక్క ముక్క అర్ధమైతే ఒట్టు.
రె౦డవ రోజు ఆవకాయ బాగు౦దన్నాను నా ఖర్మకాలి.  అ౦తే ఆవకాయ ఎలా పెట్టాలో చెపుతు౦టే ఇ౦క నా మాచ్ గోవి౦దా! అ౦దుకే నువ్వు స్కోర్ ఎ౦త అని అడిగితే చెప్పలేదు.  ఇ౦క ఇది పనికాదని మా కజిన్ ఇ౦టికెళ్ళిపోయాను”అ౦టూ ఏడుపు మొహ౦ పెట్టాడు.
వి౦టున్న భార్గవి నవ్వాపుకోలేకపోయి౦ది. పకపకా నవ్వుతున్న భార్యని చూసి “అప్పుడే ఏమయ్యి౦ది?వాడి పెళ్ళయ్యాక వాళ్ళావిడను ఆవకాయ పెట్టమన్నాడుట. నాకు రాద౦టే వీడు నాన్నమ్మ పాఠాలు గుర్తు తెచ్చుకుని చెప్పాడుట.  అ౦తే అదేదో మీరే పెట్ట౦డి అ౦టూ అప్పట్ని౦చి ఆవకాయ వీడితో పెట్టిస్తో౦ది మనోజ్ గాడి పెళ్ళా౦”.
“పోనీ౦డి ఆవకాయ మగవాళ్ళు పెట్టకూడదని ఎక్కడా రూల్ లేదు కదా! మరి ఆ తరువాతేమయ్యి౦ది?”అ౦ది భార్గవి.
“వాడు రూమ్ మారిపోతాన౦టే బతిమాలి ఆపాను వాడ్ని. ఒకరోజు నాన్నమ్మ ఒ౦ట్లో బాగు౦డలేద౦టే డాక్టర్ దగ్గరకు తీసుకెళ్ళాను.  డాక్టర్ అన్నీ పరీక్ష చేసి, “మామ్మగారూ ఉప్పు మానెయ్య౦డి, ఆవకాయలూ పచ్చళ్ళూ మానెయ్య౦డి” అన్నాడు.
అ౦తే నాన్నమ్మ “ ఒరే అబ్బీ నీ వయసె౦తరా?” అ౦ది
అతను సిటీలో ఫేమస్ డాక్టర్ అలా౦టిది అతన్ని పట్టుకుని అలా అడిగితే అతను,నేనూ కూడా ఒక్కసారి షాక్ తిన్నాము. అతనలా షాక్ లో ఉ౦డగానే అతనికొక ఫోన్ వచ్చి౦ది.  ఎక్స్ క్యూజ్ మీ అ౦టూ పక్కకెళ్ళి మాట్లాడాడు.  అతను వెనక్కి రాగానే “ఎవర్ని నాయనా కాల్చెయమ౦టున్నావు? తప్పు కదా! డాక్టర్ వి కదా అలా ఎవర్నో కాల్చేయమనవచ్చా!” అ౦ది ఈవిడే౦ మాట్లాడుతో౦దో అతనికొక్క ముక్క అర్ధ౦ కాలేదు.
“మామ్మగారూ మీరేమ౦టున్నార౦డీ! నా కొక్క ముక్క అర్ధ౦ కావట౦ లేదు” అన్నాడతను.
“ఇ౦దులో  అర్ధ౦ కాకపోవడానికేము౦ది ఇప్పుడు నీకు ఫోన్ చేసినవాడికి ఏదో సలహాలిచ్చి  కాల్చెయ్యమన్నావు కదా!”
మళ్ళీ నాన్నమ్మ రిపీట్ చేసినప్పుడు మాకు అర్ధ౦ అయ్యి౦ది. అతనెవరో పేషె౦ట్ కి కావాల్సిన మ౦దులు చెప్పి అవసర౦ అయితే కాల్ చెయ్యమన్నాడు. విషయ౦ అర్ధమయ్యి మాకూ నవ్వు వచ్చి౦ది.
అతను నవ్వుతూ “మామ్మగారూ అది తెలుగులో కాల్చడ౦ కాద౦డీ కాల్ చెయ్యమ౦టే అవసర౦ అయితే ఫోన్ చెయ్యమనడానికి అలా అ౦టాము”అన్నాడు.
“ ఏమిటో మీరూ మీ భాషలూ తెలుగు భాష అపభ్ర౦శ౦ అయిపొతో౦ది.  అసలు తెలుగే మాట్లాడ్డ౦ నామోషీ లాగా ఉ౦ది”
“ఆ ఇ౦దాకా నా వయసు అడిగారు ఎ౦దుక౦డీ?” అన్నాడు.
“ ఆ ఏమీలేదు నన్నేదో మానెయ్యమన్నావు కదా! అవన్నీ మానేసి మాత్ర౦ నేనెన్నాళ్ళు బతకాలి గనక. నువ్వు చిన్నవాడివి నువ్వు మానేసి ఆ ఆరోగ్య సూత్రాలు నువ్వే పాటి౦చు” అ౦ది.
ఇ౦క ఆ డాక్టర్ ఏ౦ చెయ్యాలో అర్ధ౦ కాక జుట్టు పీక్కున్నాడు. పోనీ వెళ్ళిపోదామ౦టే నన్ను చూసి మ౦దులియ్యమ౦టు౦ది. ఇ౦కా జుట్టు పీక్కు౦టే ఉన్న జుట్టు ఒక్క రోజులో ఊడిపోతు౦దని, “బామ్మగారూ మీకసలు ఏ రోగ౦ లేదు.  మీరి౦చక్కా అన్నీ తి౦టూ ఆరోగ్య౦గా ఉ౦డ౦డి” అన్నాడు ఏడవలేక నవ్వుతూ.
“ ఒరే అబ్బీ నడవరా ఈ డాక్టర్ కి ఏ౦ రాదు” అని డిక్లేర్ చేసేసి౦ది.
పాప౦ ఆయన ఎ౦. బి. బి. ఎస్ ఎ౦. డి డిగ్రీలు గోవి౦దా అయిపోయాయి. ఇ౦కా అక్కడే ఉ౦టేఈవిడ ఇ౦కే౦ మాట్లాడుతు౦దో అని భయ౦ వేసి చెయ్యిపట్టుకుని తీసుకు వచ్చాను.  ఆ డాక్టర్ మెల్లిగా నా చెవిలో ఇ౦కెప్పుడూ ఈవిడ్ని తీసుకురాకు నాయనా నా ప్రాక్టీస్ గోవి౦దా అయిపోగలదని చెప్పాడు.  ఇప్పుడు చెప్పు నాన్నమ్మ తో ఎలా వేగగల౦ మన౦. ఆవిడ ఎవర్ని ఎప్పుడు ఏమ౦టు౦దో అన్న దిగులుతో ఆవిడ ఉన్నన్నాళ్ళూ నాకు జ్వర౦ వచ్చినట్లు అయిపోతు౦ది.  పైగా అ౦దర్నీ అబ్బీ అన్న పిలుపొకటి” అన్నాడు.
ఉక్రోష౦తో ఎర్రబడ్డ మొహ౦ తో ఉన్న కార్తీక్ తెగ ముద్దొచ్చేసాడు. మామ్మగారి ముచ్చట్లు
ముచ్చటగా ఉన్నాయి. అయినా ఆవిడ్ని రావద్దని అనలేరుగదా!దీనికేదో పరిష్కార౦ చూడాలి.
“నాన్నమ్మగార్ని రావద్ద౦టే బాధపడతారు.  పెద్దావిడ వస్తాన౦టే ఎలా వద్ద౦టాము. రానివ్వ౦డి నేనేదో సొల్యూషన్ చూస్తాను కదా!” అ౦ది.
“ఇదిగో మళ్ళీ ఏమొచ్చినా నాది బాధ్యత కాదు.  చుట్టుపక్కల వాళ్ళతో కూడా నువ్వే మానేజ్ చెయ్యాలి” అన్నాడు.
ముక్తాయి౦పుః—
నాన్నమ్మగారు వచ్చారు. భార్గవి ఆలోచి౦చిన ఉపాయ౦ బాగా పనిచేసి౦ది. ఇప్పుడు ఆవిడకు అస్సలు టైమ్ లేదు.
పొద్దున్న నిద్రలేచిన కార్తీక్ కి ఇదివరలా నాన్నమ్మ సుప్రభాత౦ వినబడట౦ లేదు ఈవిడ ఏ౦చేస్తో౦దా!అని రూమ్ లోకి చూసిన కార్తీక్ సీరియస్ గా టి. వి. కి అతుక్కుపోయిన నాన్నమ్మ కనబడి౦ది. ఇప్పుడు ఆవిడ స్నాన౦. నిద్ర టైమ్ లో తప్ప దాన్ని వదలట౦ లేదు. పూజ చేస్తూ కూడా శ్రద్ధగా దాని మీద కళ్ళుపెడుతున్న నాన్నమ్మను చూసి ఆశ్చర్యపోయాడు. టి. వి.  మీద కళ్ళు పెట్టి తాతగారి ఫోటోకు అగరొత్తుల ధూప౦ పెడుతున్న నాన్నమ్మ, ఆ ఫోటో లో ఉన్న తాతగారి మొహ౦ అదేదో సినిమాలో శ్రీలక్ష్మిహారతిచ్చి మసిబారినట్లుగా చేసిన ఫోటోను గుర్తు తెస్తో౦ది.
 భార్గవి చిట్కా—రె౦డు రోజులు ఆవిడ్ని టి. వి. కి అడిక్ట్ చేసేసి, చిన్న పోర్టబుల్ టి. వి. కొని రూమ్ లో పెట్టి౦ది అ౦తే……………. . 
ముఖాముఖి జరిపినవారు:-శ్రీసత్య గౌతమి
జీవనపరుగులో మనిషి ఎన్నో భావోద్వేగాల మధ్య ఊగిసలాడుతుంటాడు, మానసిక ఒత్తిళ్ళకు గురవుతుంటాడు. అటువంటప్పుడు తనలో ఉన్న కళ అది ఏదయినా కావొచ్చు నృత్యం, గానం, మిమిక్రీ, క్రీడలు, చిత్రలేఖనం, కవిత్వం, హ్యాండ్ క్రాఫ్ట్స్ గుర్తించి సాధన చేసినప్పుడు ఆ సాధనే మానసిక పరివర్తనకు దారితీస్తుంది, అందుకే ఇది ఒక వైద్యము అంటారు కాలిఫోర్నియా, అమెరికా నుండి రాధికా వెంకట్.

రాధికా వెంకట్ భారత్ లో క్యాన్సర్ బయాలజీ ఫీల్డ్ లో పి.హెచ్.డి పట్టా పొంది కొన్నేళ్ళ క్రితమే అమెరికా వచ్చి పరిశోధనలు సాగిస్తున్నారు. తానొక తీరికలేని సైంటిస్టే కాదు ఒక గృహిణి కూడా. తనకంటూ ఉండే ఆ కొద్ది సమయంలోనే తనదీ అనే అందమైన రంగు రంగుల ప్రపంచంలోకి సీతాకోకచిలుకలా ఎగిరి వెళ్తుంటారు. ఆ ప్రపంచంలో విహరిస్తూ తన మనస్సుని తట్టిలేపి రంగు రంగుల కుంచెలతో క్రొత్త క్రొత్త సృష్టులకు పూనుకుంటారు. అంతేకాదు దసరా బొమ్మల కొలువులకు కూడా తను సేకరించే అందమైన బొమ్మలను చక్కటి నేపధ్యాల (థీమ్స్, themes) తో అలంకరిస్తారు. మానసిక ఒత్తిళ్ళనుండి ఇది ఒక గొప్ప నివారిణి అంటారు రాధికగారు.  
మాలిక ద్వారా తన చిన్ననాటి అనుభవాలని, తన ఆయిల్ పెయింటింగ్స్ మరియు అందమైన కళాత్మక రంగోలీలను మనతో ఇలా పంచుకుంటున్నారు.

“అవును … ఈ ఆర్ట్ థెరపీ మానసిక ఒత్తిళ్ళనుండి మనిషిని బయట పడేసే ఔషధం. మనిషికి క్రొత్త ఉత్తేజాన్ని తెచ్చి పునర్జీవాన్ని పోసే సంజీవిని. నాలో ఉన్న ఒక చిన్న ఆసక్తిని గుర్తించి, వెలికి తీసినవారు మా అమ్మగారు.  నేను చిన్నతనము నుండీ ఒక దగ్గిర కూర్చొని క్రేయాన్స్ పట్టుకొని బొమ్మలు గీస్తూ ఉండేదాన్నట. పెద్దగా పరుగులెత్తి ఆడే ఆటల్లో పాల్గొనేదాన్ని కాదట. అప్పుడు మా అమ్మగారు బొమ్మలు గీసే నా ఆసక్తిని ప్రోత్సహించారు. పాత తమిళ పత్రికల్లో అందమైన చిత్రాలనీ, కార్టూన్ బొమ్మలనీ, క్యాలండర్ బొమ్మల్నీ నా ముందు పెట్టి వాటిని వెయ్యమంటుండేవారు. నేనలాగే వాటిని వేస్తూ, మెరుగులు దిద్దుతూ ఆనందిస్తుండేదాన్ని. మా అమ్మగారి ఎంబ్రాయిడరీ మరియు ఫాబ్రిక్ పెయింటింగ్స్ ని మోడల్స్ గా తీసుకొని వాటర్ కలర్స్ తో వేస్తూ సాధన చేస్తూ వుండేదాన్ని. అమ్మ మంచి మంచి డిజైన్స్ సేకరిస్తూ ఉండేవారు. ఆ డిజైన్స్ ని కూడా వాటర్ కలర్స్ తో వేస్తూ గ్రీటింగ్ కార్డ్స్ తయారుచేసేదాన్ని. చదువులు పెరిగాక ఎక్కువ సమయం ఇవ్వలేకపోయినప్పటికీ వీటిపైన వ్యామోహాన్ని ఏమాత్రం తగ్గించుకోలేదు నేను. ఎప్పుడు సమయం దొరికితే అప్పుడు కేమెల్ బ్రాండు పెన్సిళ్ళతో అందమైన డిజైన్లు, బొమ్మలతో గ్రీటింగ్ కార్డులు తయారుచేసి స్నేహితులకు ఇస్తుండేదాన్ని.

నా పధ్నాల్గవయేట అమెరికా లో ఉండే మా కుటుంబసభ్యుల్లో ఒకరు నాకు స్టెడ్లర్ బ్రాండ్ రంగు పెన్సిళ్ళను కానుకగా ఇచ్చారు. ఇండియాలో అవప్పుడు చాలా ఖరీదయినవి. కొనమని నాన్నగారిని అడిగితే- బాగా చదువుకొని, సంపాదించి ఆ పెన్సిళ్ళు కొనుక్కో అన్నారు. నాన్నగారు సరదాగా అన్నా నేను మాత్రం చాలా సీరియస్ గా ఆ విషయాన్ని తీసుకున్నాను. ఆ పెన్సిళ్ళ మీదా, ఆర్ట్ మీద నాకున్న వ్యామోహమటువంటిది.     
క్యాన్సర్ రీసెర్చ్ ఇన్స్టిట్యూట్, ముంబాయ్ లో పి.హెచ్.డి చేస్తున్న రోజుల్లో లోకల్ ట్రైన్స్ లోనే వెళ్ళడం, ఇంటికి రావడం. ప్రతిరోజూ ఈ ప్రయాణం చాలా స్ట్రెస్ ఫుల్ గా వుండేది. ఈ ప్రయాణకాలంలో బోర్ కొట్టకుండా ఆ సమయంలో కూడా చక్కగా డ్రాయింగ్స్ వేసుకుంటూ వుండేదాన్ని. సమయ పరిమితులవల్ల నేను పెయింటింగ్ క్లాసెస్ కి వెళ్ళి టెక్నికల్ గా క్రొత్త పద్ధతుల్లో ఆర్ట్ వెయ్యడాన్ని నేర్చుకోలేకపోయాను ఎంత నా మనసు ఉబలాట పడినా. 
మొదటిసారిగా ఫెలోషిప్ మీద ఒక సైంటిఫిక్ కాన్ఫరెన్స్ కి జపాన్ వెళ్ళాను. వెళ్ళగానే హోటల్ లో లగేజ్ పడేసి మొట్టమొదట మొదట చేసిన పని రిసెప్షన్ లో అడిగిన ప్రశ్న- “ఆర్ట్ స్టోర్ ఇక్కడ దగ్గిరలో ఎక్కడ ఉంది” అని. వాళ్ళ దగ్గిరనుండి అడ్రస్ తీసుకొని అక్కడికి వెళ్ళి నా చిన్నప్పటి కోరిక మేరా మనసారా 64 స్టెడ్లర్ కలర్ పెన్సిళ్ళను కొనుక్కున్నాను. అది నాకు నేనుగా కానుకిచ్చుకున్న క్షణం. అది నాకెంత ఆనందాన్ని పంచిందో మాటల్లో చెప్పలేనిది, ఇప్పటికీ ఆ అనుభూతి మర్చిపోలేనిది. 
ఇంత బిజీ షెడ్యూల్ లో కూడా మరికొద్ది సమయాన్ని సంగీతం నేర్చుకోవడానికి కూడా పెట్టాననుకోండి. పి.హెచ్.డి పూర్తి అయ్యాక పోస్ట్ డాక్టోరల్ రీసెర్చ్ ఫెలోషిప్ మీద రీసెర్చ్ చెయ్యడానికి అక్టోబర్ నెలలో వచ్చాను అమెరికాలో ఫిలడెల్ఫియా అనే సిటీకి. అది ఫాల్ (ఆకు రాలు) కాలము. ఆ కాలము ఫిలడెల్ఫియా మరియు చుట్టు ప్రక్కల ప్రదేశాలన్నీ ఆకుల రంగులు మారి అందమైన చెట్లతో చాలా సుందరంగా ఉంటాయి. ఆ రంగులన్నిటినీ నా కుంచెలలో బంధించాలని చాలా ఆత్రుత పడ్డాను గానీ కోరుకున్నంత సమయం ఇవ్వలేకపోయేదాన్ని. ఈ సమయ పరిమితులవల్ల నా సంగీతానికి గానీ, పెయింటింగ్స్ కి గాని దాదాపు ఏడు సంవత్సరాలు సమయాన్ని సరిగ్గా కేటాయించలేకపోయాను. కానీ అప్పుడప్పుడు ఆర్ట్ స్టోర్స్ వెళ్ళినప్పుడు అక్కడ రంగు రంగుల కళాత్మక వస్తువులు ఆఖరికి ప్లాస్టిక్ పువ్వులను చూసివచ్చినా కూడా ఒక అద్వితీయమయిన అనుభూతిలో పడిపోయేదాన్ని.

పెళ్ళయ్యి కాలిఫోర్నియాకి వెళ్ళిపోయాక క్రొత్తగా మారిన ఉద్యోగం, క్రొత్త జీవితము మరింత ఒత్తిడి తీసుకువచ్చినా క్రొత్త బంధాలతో అందమైనవి. నాకింట్లో ఉన్న ప్రోత్సాహాలతో మళ్ళీ నా టాలెంట్స్ కి పదును పెట్టండం మొదలు పెట్టాను. సంగీతం స్కూల్ లో జాయిన్ అయ్యాను. నా చిత్ర కళను కూడా మళ్ళీ మొదలు పెట్టాను. మావారితో కలిసి అవుట్ డోర్ వెకేషనింగ్ కి వెళ్ళినప్పుడు కూడా మొదట నా బ్యాగ్ లో సర్దుకొనేది నా స్టెడ్లర్ కలర్ పెన్సిళ్ళు. అప్పుడప్పుడు మా వారు ఏదైనా కాన్ఫరెన్స్ వెళ్ళినప్పుడు నాకు తోడుగా ఉండేది నా కలర్ పెన్సిళ్ళు, రంగు కుంచెలు. ఈ సమయంలోనే నా కిష్టమయిన దేవుడు గణేశుని అలాగే నెమలి డ్రాయింగ్స్ వేసాను, మీతో పంచుకుంటున్నాను.
ఇంటికి దగ్గిరలోనే ఒక ఆర్ట్ స్కూల్ ని కనుగొన్నాను, అందులో జాయిన్ అయ్యాను. నా టీచర్ చిత్ర నుండి పెయింటింగ్స్ వెయ్యడంలో రక రకాల టెక్నిక్స్ ని నేర్చుకుంటున్నాను. పెయింటింగ్సే కాక అందమైన కళాత్మకమైన ముగ్గులు వేసి మురిసిపోతుంటాను. సంగీత సాధన కూడా మర్చిపోలేదు. అంతేకాకుండా మంచి మంచి వంటలు చెయ్యడం కూడా నాకిష్టమే. నాకున్న ఈ ఇష్టాలన్నీ నాకు తోడుగానే ఉంటూ ఒత్తిళ్ళ నుండి బయటపెట్టి ఎప్పటి కప్పుడు నన్ను మనిషిని చేస్తూనే ఉన్నాయి.

నా స్నేహితులందరికీ నా సందేశము- ప్రతి ఒక్కరిలోనూ ఏదో ఒక టాలెంట్ ఉండి తీరుతుంది. దాన్ని గుర్తించండి. కొనసాగించండి. జీవితం ఎన్ని మలుపులు తిరుగుతున్నా దొరికిన సమయంలోనే మీ టాలెంట్స్ లోనే మిమ్మల్ని మీరు చూసుకోండి. ఆనందాన్ని పొందండి. జీవితమంటే జీవితమంతా ఆనందం గా ఉండడానికి ప్రయత్నించడమేగా after all !!! 
నా పైయింటంగ్స్ ని, రంగోలీలను కొన్నిటిని మీ ముందుంచుతున్నాను. Hope, you all will like it!!!”  


రచన: మన్నెం శారద
మార్గశిర మధ్యం…
బ్రహ్మీ ముహూర్తపు వేళ!
వెన్నెల ఎర్రబారుతున్న సమయం.
భువిపై కురుస్తోన్న మంచు – చంద్రకిరణాలతో సఖ్యం  పెంచుకొని మరింత ఘనీభవించి నేలంతా తెల్లని గొంగళి పరచినట్లుంది.
సృష్టిలోని యావత్ ప్రాణికోటి వెచ్చదనం కోసం గదుల్లోకి, నెరియల్లోకి, గుహల్లోకి దూరి ముడుచుకొని ఆదమరచి నిదురపోతున్న ఆ సమయంలో వాల్తేరు అప్‌లాండ్స్‌లోని ఒక ఇంటి రెండో అంతస్తులోని ఈశాన్య భాగపు గదిలో చెదరని ఏకాగ్రతతో కనులు మూసుకుని విష్ణు సహస్రనామ స్తోత్రం చేస్తోంది కేయూరవల్లి.
తడి తలకి పిడచ కట్టి, భావతీక్షణతని సూచిస్తున్న కనుబొమ్మల మధ్య సింధూరం అలది, నిటారుగా కూర్చుని వున్న ఆమె ఆకృతిని పరికిస్తే కొంపతీసి ఆమె యోగనిద్రలోకి వెళ్ళిపోలేదు కదా అనిపిస్తుంది. ఎదురుగా వెలుగుతోన్న అఖండ దీపపు కాంతి కిరణాలు మూలపీఠం మీద అమర్చిన పంచలోహ విగ్రహాల మీద పడి పరావర్తనం చెంది ఆమె నాసికాగ్రాన వున్న రవ్వల ముక్కుపుడక మీద పడి వెలుగు బిందువులుగా మారి క్రిందకి జారుతున్నాయి.
ఆమెకి నలబయి సంవత్సరాల వయసుండొచ్చు. శరీరాకృతిలో కొంత బొద్దుతనముంది. కొద్దిగా నోటి దగ్గరగా జారుతున్న బుగ్గలు ఆమె  యౌవనంలో అందమైన స్త్రీ అయి ఉంటుందన్న నిజాన్ని తేటబరుస్తున్నాయి.
స్తోత్రం ముగించి, ఆమె కళ్ళు తెరచి లేచి దేవుడికి హారతినిచ్చింది. కుడిచేతితో హారతిస్తూ ఎడం చేతితో ఆమె వాయించిన గంట శబ్దం తరంగాలై ఆ గదినుండి హాల్లోకి అక్కడనుండి ఆమె కూతురు పడుకున్న పడక గదిలోకి ప్రవహించింది.
ఆ నిశ్శబ్ద నీరవంలో ఆ ఘంటానాదం నాడీమండలం మీద పని చేయడంతో ఒక రకమైన ఉత్తేజంతో మంచం మీద గబుక్కున లేచి కూర్చుంది లిఖిత.
సరిగ్గా అప్పుడే హారతి పళ్ళెంతో ఆ గదిలోకి ప్రవేశించింది కేయూరవల్లి.
లిఖిత లేచి నిలబడి హారతి కళ్లకద్దుకుంటూ తల్లి మొహంలోకి చూసింది. హారతి జ్వాలలో ఆవహించిన దుర్గలా వుందామె ఆకృతి.
లిఖిత కిటికి తలుపు తెరచి బయటకి చూసింది.
చీకటింకా చెక్కు చెదరలేదు. భూమిని స్పర్శించడానికి వెలుగుకింకా ధైర్యం చిక్కలేదు. చలిగాలి మాత్రం తీసిన తలుపు రెక్క సందులోంచి దొంగలా జొరబడి లిఖిత మొహం మీద తీవ్రంగా దాడి చేసింది.
లిఖిత తలుపు గబుక్కున మూసి “నీకెన్ని సార్లు చెప్పాలి. ఇంత తొందరగా లేవడమెందుకు చెప్పు?” అంది కోపంగా.
“నాకలవాటైపోయింది. ఈ వేళప్పుడు పూజ చేయకపోతే పిచ్చెక్కినట్లుంటుంది. అది సరే. నువ్వు లేచి మొహం కడుక్కో. నేను కాఫీ తెస్తాను” అంటూ లోనికెళ్లిపోయింది కేయూరవల్లి.
లిఖిత లేచి దుప్పటి మడిచి బాత్రూంలోకి నడిచింది. గీజర్ ఆన్ చేసి బ్రష్ చేసుకుంటుంటే అప్పుడు గుర్తొచ్చిందామెకు. ఆరోజు కాన్వకేషన్ అని. మనసులోకి ఉత్సాహం పంప్ చేసినట్టు తన్నింది.
ఈరోజు తాను బి.ఎ. పట్టా తీసుకోబోతోంది మామూలుగా కాదు.. గోల్డ్‌మెడల్‌తో. తను యూనివర్సిటీ ఫస్టు వచ్చింది అదీ లిటరేచర్‌తో. ఈరోజు ఎన్నో కళ్ళు తనని ఆరాధనగా చూస్తాయి. గవర్నర్ ప్రశంసిస్తూ మెడల్‌ని తన మెడలో వేస్తాడు. వేలాది పట్టభద్రుల్లో తనకి మాత్రమే ఒక ప్రత్యేక స్థానం.
ఆ విషయం స్ఫురించగానే లిఖిత మొహమంతా సంతోషం అందుకొంది.
వయసు తెచ్చిన అందం, ఆనందంతో కలిసి ఆమె మరింత అందంగా కనిపించింది ఎదురుగా వున్న అద్దంలో.
“అమ్మా!” అంటూ గట్టిగా అరచింది లిఖిత ఉషారుగా.
“ఊ”.
“ఇలారా”
“ఉండొస్తున్నా!”
“వెంటనే ప్లీజ్!”
కేయూరవల్లి ఆందోళనగా వంట గదిలోంచి బయటకొచ్చి “ఏం జరిగింది? ఎందుకలా అరిచేవ్?” అని అడిగింది అర్ధం కాక.
“ఏవీ లేదా? సరిగ్గా చూసి చెప్పు!” అంది లిఖిత
“ఏమో నాకేం కనిపించడం లేదు. నీ మొహం తప్ప!”
“అదే నా మొహమే ఎలా వుంది?”
లిఖిత ప్రశ్నకి చిరాకు పడుతూ “ఎలా వుంటుంది, నీ మొహంలానే వుంది” అంటూ వెనుతిరిగింది కేయూర.
లిఖిత గబుక్కున తల్లి భుజాలు పట్టుకొని తనవైపు తిప్పుకుని “ఏంటి? నా మొహం నా మొహంలానే వుందా? హెలెన్ అఫ్ ట్రాయి, క్లియోపాట్రాల్లా వెలిగిపోవడం లేదూ!” అండిగింది సీరియస్‌గా.
లిఖిత చిలిపి మాటలకు కేయూర నవ్వలేదు.
“ఏమో వాళ్లని నేను చూడలేదు. నేనీ రోజు ఫాక్టరీకి త్వరగా వెళ్లాలి. నువ్వొచ్చి కాఫీ తాగు” అంది ఎంతో ఉదాసీనంగా.
లిఖిత తల్లివైపు నివ్వెరబోతున్నట్లుగా చూసి “ఏంటీ! ఈ రోజు కూడా  ఫాక్టరీ కెల్తావా? ఈరోజు గవర్నర్ చేతుల మీదుగా మెడల్ తీసుకోబోతున్న విషయమన్నా గుర్తుందా నీకు?” అంది నిష్టూరంగా.
“దానికి నేనేం చేయను? ఈ రోజు స్టాక్ సింగపూర్‌కి ఎక్స్‌పోర్టవుతున్నది. నేను దగ్గర లేకపోతే గల్లంతు చెస్తారు” అంది కేయూర.
తల్లి జవాబుకి లిఖిత కళ్లలో నీళ్లు చిమ్మేయి.
ఇంకేం మాట్లాడకుండా తన గదిలోకి వెళ్లిపోయింది. తల్లి మనస్తత్వం ఆమెకి బాగా తెలుసు. ఇంకేం మాట్లాడినా నిష్ప్రయోజనమనీ తెలుసు.
పగలు గాజువాకలో వున్న కేయూర ప్రింట్స్ ఫాక్టరీలో ఒక యంత్రంలా పని చేసి ఏమాత్రం టైము దొరికినా మిగతా కాలాన్ని పూజగదిలో మంత్రోచ్చారణకే జీవితాన్ని అంకితం చేసిన తన తల్లిని కదలించడం చాలా కష్టమని లిఖితకి ఎన్నో సార్లు అర్ధమయింది.
అందుకే లిఖిత తల్లితో తర్కించదు.
కేయూరవల్లి కాఫీ తెచ్చి కూతురికందించి వెళ్లిపోయింది.
అప్పుడు కూడా ఆమె కూతురు చిన్నబుచ్చుకుందేమో ఊరడించాలన్న వూహకి కూడా అందకుండా వెనుతిరిగి వెళ్లిపోయింది.
లిఖిత కప్పు తీసుకుని మెల్లిగా తలుపు తీసి బయటకొచ్చింది.
అప్పుడే చిన్నగా తెల్లవారుతోంది.
ఎదురుగా వున్న సముద్రం – ఆకాశం బూడిద రంగులో కనిపిస్తున్నాయి. పక్షులు చాలా అవసరమైన పనులున్నట్లు కువకువలాడుతూ రెక్కలు సాచి గూళ్ళొదిలి వెళ్ళిపోతున్నాయి.
రాత్రి కురుసిన మంచి బిందువులు  నేలపై మొలిచిన గరిక కొసలపై నిలబడి సూదితో గుచ్చిన ముత్యాల్లా మెరుస్తున్నాయి.
క్రమంగా చీకటి ఛాయల్ని పూర్తిగా తరిమికొట్టి ప్రకృతినంతా పరిపాలించసాగింది వెలుగు.
మరి కాస్సేపటిలో సప్తవర్ణాశ్వరధారూఢుడైన సూర్యుడు సముద్ర గర్భంలోంచి బయటికి రావడం ఎంతో సంతోషంగా గమనించింది లిఖిత.
ఆ దృశ్యాన్నామె ఇంచుమించు ప్రతిరోజూ చూస్తోంది. అయిన ఏ రోజు కా రోజు దృశ్యం ఆమె కనులకి పండుగ చేస్తూనే వుంటుంది.
సూర్యోదయానికి ముందు ఆకాశంలో అతి త్వరితంగా మారే రంగులు గమనిస్తే దేవుడు ఒక అద్భుతమైన చిత్రకారుడనిపించక మానదు. అంతే కాదు – ప్రపంచంలో ఏ చిత్రకారుడు అంత గొప్పగా రంగుల్ని మిశ్రమం చేయలేడు. అనుకుంది లిఖిత.
క్రింత గేటు చప్పుడు వినిపించి ఆలోచనల నుండి  బయటపడి క్రిందకి తొంగి చూసిందామె.
గేటుని బార్లా తెరిచి స్టీరింగ్ సీట్లో కూర్చుని కారుని డ్రైవ్ చేస్కుని వెళ్ళిపోతున్న తల్లిని చూసి నిర్లిప్తంగా లోనికి నడిచింది.
తన తల్లి చాలా చిత్రమైన మనిషి. ఆమె మనసులో ఏముంటుందో ఎవరికీ అర్ధం కాదు. తన పనులు తాను  యంత్రంలా చేసుకుపోతుంది. బాధ్యతల్ని తు.చ తప్పక పాటిస్తుంది. ఆమె ప్రవర్తన చూస్తే ఆమె జీవితంలో బాగా దెబ్బ తిన్న మనిషిలా ఆనిపిస్తుంది. అదీ పరిస్తితులతో కాదు మనుషులతో!
అదీ భర్తతో!
అతని గురించామెప్పుడూ మాట్లాడదు.
ఇంతకీ తనకి తండ్రున్నాడో లేదో…
*********
టైమెంతో తెలియదు.
తెలియదనే కన్నా తెలుసుకోవాలన్న ఆసక్తిని మరచి ఎదురుగా వున్న టేబుల్‌వైపే చూస్తున్నాడు డాక్టర్ కార్తికేయన్.
టేబుల్ మీద బోర్లించిన ఆరడుగుల పొడవు, రెండున్నరడుగుల వెడల్పుగల రెక్టాంగులర్ పెట్టె లోపలంతా లేత ఊదారంగు పరచుకొనుంది. సరిగ్గా పరికించి చూస్తే ఆ పెట్టెలో ఒక ప్రాణి వున్న ఉనికిని తెలియజేస్తూ పైకి క్రిందికి ఎగసిపడుతున్న పొట్ట భాగం – ఉచ్చ్వాసనిశ్వాసాలని తెలియజేస్తూ చిన్నగా కదులుతోంది.
కార్తికేయన్ కళ్లలో ఒకలాంటి సంతృప్తి – విజయం తాలూకు గర్వం – మరోపక్క అనేక సంవత్సరాలుగా ఎదుర్కొంటున్న ఓటమి తాలూకు భయసందేహాలు వెలుగునీడల్లా దోబూచులాడుతున్నాయి.,
అతని పక్కనే కూర్చుని ఒకసారి గాజుఫలకంలోని ప్రాణివైపు  – మరోసారి కార్తికేయన్ వైపు మార్చి మార్చి చూస్తున్నాడు మీనన్.
అతని కళ్లలో ఆందోళన మాత్రమే కదలాదుతున్నది.
కారణం ఆ పెట్టెలో ప్రాణంతో గత రెండురోజులుగా పోరాడుతున్నది అతను అగ్నిసాక్షిగా వివాహం చేసుకున్న భార్య కావడం.
కార్తికేయన్ మీనన్ భార్యకి అమర్చిన ట్యూబులు మరోసారి పరీక్షించి తిరిగి వచ్చి కుర్చీలో కూర్చున్నాడు.
మరో గంట గడిచింది. అతి స్తబ్దంగా – ప్రతి క్షణం రబ్బరులా సాగుతూ.
అంత టెన్షన్‌లోనూ అతనికొక్కసారి నిద్ర వచ్చినట్లయింది. కళ్లు తెలియకుండానే మూసుకున్నాయి. మనిషి జయించలేనిది మరణమే కాదు – నిద్ర కూడా. ప్రతి ప్రాణి ప్రతిరోజు కొన్ని గంటల కాలమైనా నిద్ర రూపంలో తాత్కాలిక మరణానికి గురికాక తప్పదు. నిద్రని జీవితం నుండి విభజిస్తే మనిషి బ్రతికే కాలం అతిస్వల్పం. ఆ స్వల్పానికే మనిషి శాశ్వతంగా వుండిపోతున్నట్లు పక్కమనిషిని  దోచుకుంటాడు. కలహిస్తాడు. విపరీత స్వార్ధానికి గురయి అన్నం పెట్టిన చేతినే కొరకాలని ప్రయత్నిస్తాడు. అందలాలెక్కాలని కలగంటాడు. ఇంకా యింకా బాగుపడాలని దొంగ పూజలు చేస్తాడు. తన ప్రగతి కోసం పక్కవాడికి సమాధి కడ్తాడు. అబద్ధాలడతాడు. కృతజ్ఞతని మరచి మృగంలా బతుకుతాడు.
ఈ ఆలోచనలేమీ పట్టని కార్తికేయన్ గత ఇరవై సంవత్సరాలుగా మనిషికి మరణమనేది శాశ్వతంగా లేకుందా చెయాలని ప్రయోగశాలలో అకుంఠిత దీక్షతో ఒక తపస్సులా నిర్విరామంగా కృషి చేస్తున్నాడు. అక్కడే అతనికి పొద్దు పొడిచింది. చీకటి గ్రుంకింది. అక్కడే అతని యౌవనం నిర్వీర్యమై వృద్దాప్యం ఆవరించింది. అక్కడే అతని వత్తయిన నల్లని ఉంగరాల జుత్తు తెల్లబారి రాలిపోయింది. అక్కడే అతని మెరిసే కళ్లు గాజుగోలీల మాదిరి కళావిహీనమై పేలవంగా మారిపోయింది.
ఒక్క మాటలో చెప్పాలంటే అతని విలువైన జీవితమంతా కర్పూర హారతిలా కరిగిపోయిందా ప్రయోగశాలలోనే!
కార్తికేయన్‌కే స్వార్ధమూ లేదని చెబితే అది అబద్ధమే అవుతుంది. అతనికీ ఆశ వుంది. బలమైన కోరిక వుంది.
అది మనిషి జీవిత నిఘంటువు నుండి మరణమనే పదాన్ని పూర్తిగా తొలగించాలని!
ఆ ఘనత ప్రపంచ దేశాలన్నింటిలోనూ తనకే దక్కాలని.
అంత బలమైన కోరిక శుభ్రంగా తిని, హాయిగా పడుకుని నిద్రపోతూ కాలం గడిపే ఏ మనిషికీ పుట్టదు.
రాపిడి నుండే అగ్ని పుడుతుంది.
అనంతమైన కష్టాలు, కన్నీటి నుందే మనిషి నిష్ణాతుడవుతాడు.
కార్తికేయన్‌కి తను చాలా ప్రేమించే తల్లి నాల్గు రోజుల జ్వరానికే చనిపోయింది.
ఎంటొ అభిమానించే తండ్రి రైలు ప్రమాదంలో మరణించేడు. మిగిలిన ఒక్క చెల్లి డయేరియాతో ఈ లోకాన్ని విడిచింది.
అప్పటికి కార్తికేయన్ వయసు పదమూడు సంవత్సరాలు మాత్రమే. వరుసగా ఒకే సంవత్సరంలో అతని జీవితంలో జరిగిన విపత్కారాలు అతని లేత హృదయాన్ని చిద్రం చేసేయి. గుండెలవిసేలా ఏడ్చేడు కొన్నాళ్లు. తర్వాత్తర్వాత కన్నీళ్లు కూడా రావడం మానేసేయి.
గుండె మీద ఏదో బరువు పడేసి బలంగా నొక్కుతున్న బాధ. చదువు సరిగ్గా చదవలేకపోయేవాడు. స్కూలు ఎగ్గొట్టి ఊరి పొలిమేరలు దాటి మైళ్ళ కొద్ది అగమ్యంగా నడిచేవాడు.
వెళ్లగా వెళ్ళగా ఏదో పరిష్కారం దొరుకుతుందనే వెర్రి ఆశకి గురయ్యేదతని మనసు. శూన్యంలోకి చూపులు నిగిడ్చి తనకి కావల్సిందాన్ని వెదుక్కునేవాడు.
నీలాకాశంలో పేర్చినట్లున్న తెల్లని మబ్బులు వెనుకనుండి అతని తల్లి తనని చేతులు సాచి ఆర్తిగా పిలిచినట్లనిపించేది.
పసి వయసులోనే తన బాధ్యత తీర్చుకోకుండా కార్తికేయన్‌ని ఒంటరిగా వెళ్లిపోయినందుకి విచారిస్తున్నట్లుగా కనిపించేదతని తండ్రి రూపం.
దిక్కులేని అన్నని చూసి కన్నీళ్లు పెట్టుకుంటూ కనిపించేదతని చెల్లి.
కార్తికేయన్ లేత హృదయం వేటు తిన్న గువ్వలా గిలగిల్లాడేది. గుండెలో లుంగ చుట్టుకుని గొంతు కడ్డంపడి కరగని మంచు ముక్కలాంటి దుఃఖం అతన్ని అణువణువునా నలిపేసేది!
అప్పుడే అతని హృదయంలో మరణం పట్ల ఒక రకమైన ద్వేషం – దాన్ని జయించాలన్న బలమైన కోరిక ప్రోది చేసుకోనారంభించేయి.
ఎలా?
ఏ విధంగా?
అస్పష్టమైన భావాలు.
నిర్దుష్టత నెరుగని ఆలోచనలు.
జవాబు దొరకని ప్రశ్నలు.
అప్పుడే సరిగ్గా తనని లాలించి ఇంతన్నం పెడుతున్న మేనత్త కూడా ఉన్నట్టుండి విరుచుకుపడి చనిపోయింది.
హార్టెటాక్ అన్నారందరూ!
మేనమామ ఆమె మీద పడి ఏడుస్తుంటే కార్తికేయన్ ఆ దృశ్యాన్ని చూడలేకపోయేడు.
మనసు మెలితిప్పి పిండుతున్న గుడ్డలా తల్లడిల్లిపోయింది.
ఎందుకిలా – తనకి ఎవర్నీ లేకుండా చెయ్యడం.
ఈ చావనేది యింత చెప్పా పెట్టకుండా – ఎలాంటి సూచననివ్వకుండా  ఒక్కసారి కలుగులోంచి అకస్మాత్తుగా బయటకొచ్చిన కాలసర్పంలా మనిషి మనుగడనెందుకు కాటేసి వెళ్లాలి?
అసలీ చావెందుకు?
ఇదింత అనివార్యమా?
దీన్నుండి మనిషికి విముక్తి లేదా?
భూమి గుండ్రంగా వుందని – దాన్ని పాములా అనంతమైన జలరాశి చుట్టుకుని వుందని – సూర్యుని చుట్టూ గ్రహాలు తిరుగుతున్నాయని – ఆకాశం  శూన్యమని ఎందుకీ అనవసరపు జ్ఞానం?
విమానంలో కొన్నివేల మైళ్ళని కొన్ని గంటల్లోనే చేరుకోగలనని, టి.విలో ఎక్కడెక్కడివో చూడగలనని, వినగలనని, ఎన్నెన్నో తన మేధస్సుతో కనుక్కుని సుఖపడుతున్నానని మిడిసిపడే మనిషి – మరణం తన మెడలో పాములా చుట్టుకునే కూర్చుందని – దాన్ని అధిగమించలేని తన తెలివి బూడిదలో పోసిన పన్నీరని గ్రహించలేకపోతున్నాడే!
అకస్మాత్తుగా అతని దృష్టి మేనత్త సాంప్రదాయ సిద్ధంగా శిష్టాచారాలతో, అనంత భక్తిభావంతో తెల్లవరాగానే పూజించే దేవుడి పటాల మీద పడింది. అనేక రూపాలతో, అనేక చేతులతో ఆశీర్వదిస్తూ, స్మిత వదనాలతో వున్నాయి దేవుడి రూపాలు.
ఈ యావత్ ప్రకృతిని, ప్రాణుల్ని శాసించే ఒక అద్భుత శక్తి వుందని నమ్మి పూజించిన అత్తని ఈ దేవుళ్లెవరూ మరణం నుండి కాపాడలేకపోయారే?
అసలు దేవుడనే వాడున్నాడా?
ఉంటే..!  వాడి  పని కేవలం మనిషిని ఏడిపించడమేనా?
స్థితిని వదిలేసి సృష్టి, లయలు చేయడమేనా అతని వృత్తి.
అంటే దేవుడొక శాడిస్టన్నమాట.
అంతే!
కార్తికేయన్ హృదయం భగ్గున తాటాకులా మండింది.
అతను ఆవేశంతో తన చేతికందిన వస్తువుని తీవ్రంగా పూజాపటాలకేసి కొట్టేడు.
పటాలన్నీ మేకుల నుండి వూడిపడి భళ్ళున పగిలి గాజు ముక్కలు చెల్లాచెదురయ్యాయి. అందులోని సూదిగా వున్న ఒక పెంకు వేగంగా వచ్చి అతని మేనమామ నుదుటకి తీవ్రంగా గుచ్చుకుని వెచ్చని రక్తం జలజలా బయటకి దూసుకొచ్చింది.
అతన్ని పరామర్శించడానికొచ్చిన చాలామంది దృష్టి కార్తికేయన్ మీద పడింది.
“ఈ నష్టజాతకున్నెందుకు కొంపలో తెచ్చిపెట్టుకున్నావ్? వాడు రాగానే లక్షణంగా వున్న అన్నపూర్ణమ్మ ఒక్క తుమ్ము కూడా తుమ్మకుండా ఠక్కున చచ్చిపోయింది. వాణ్ణి ముందు వెళ్లగొట్టు” అన్నారు.
“అవును. కొందరు కాలుపెడితే అంతే.”
“ఆవిడ పాలిట మృత్యువు వీడు”
“అమ్మా బాబుని, చెల్లెల్ని పొట్టన పెట్టుకున్నాడు. ఇప్పుడు మేనత్తని. ఇంకో నాల్రోజులుంటె…”
వాళ్ల మాటలతో అసలే భార్య చనిపోయి రోదిస్తున్న అతని మేనమామ హృదయంలో సహనం పూర్తిగా చచ్చిపోయింది.
ఒక చేత్తో నెత్తురు ఓడుతున్న నుదుటిని అదిమి పట్టుకుని లేచొచ్చి, మరో చేత్తో కార్తికేయన్ మెడ పట్టుకుని బలం కొద్దీ తోసేస్తూ “పోరా దరిద్రుడా!” అన్నాడు తీవ్రంగా.
కార్తికేయన్ విసురుగా గుమ్మం అవతల పడ్డాడు.
మోచేతులు, మోకాళ్లూ గీసుకుపోయి రక్తం చిప్పిల్లింది. వెన్నెముక బెణికి “అమ్మా” అన్నాడు బాధగా. అతని స్థితి చూసి ఏ ఒక్కరికీ జాలి కలగలేదు. కార్తికేయన్ మెల్లిగా లేచి దూరంగా వెళ్లి కూర్చున్నాడు.
ప్రాణాన్ని వదిలేసిన మేనత్త శరీరానికి స్నానం చేయించి పట్టుచీర కట్టేరు. నిండుగా బొట్టు పెట్టి పూలు ముడిచేరు. మెడలో దండ వేసి పాడెక్కించేరు.
“గోవిందా.. గోవిందా” అంటూ పాడె లేచింది.
మేనమామ నిప్పు వేసిన కుండ తీసుకుని ముందు నడుస్తుంటే.. సరిగ్గా రెండు సంవత్సరాల క్రితం తన తల్లికి చేసిన అంతిమ యాత్రం గుర్తొచ్చిందతనికి.
కడుపులో పేగులన్నీ మెలేసి తిప్పేస్తున్నట్లయింది.
“అమ్మా! అమ్మా!” అంటూ ఏడుస్తూ మేనత్త నిర్జీవ రధాన్ని వెంబడించి పరిగెత్తేడు తను స్మశాన వాటిక దాక.
చితి అంటుకుంది. రెండు గంటల మునుపువరకు కదలాడి, నవ్వి, మాట్లాడిన మనిషి క్షణాల్లో బూడిదగా మారిపోయింది.
అందరూ వెళ్ళిపోయేరు.
అక్కడే మోకాళ్ల మీద తలపెట్టుకుని చూస్తూ కూర్చున్నాడతను. కాలమెంతయిందో తెలియదు. తూర్పు నుండి చీకటి కోరలు సాచి పైపైకి వస్తున్న ఆ సాయం సంధ్యలో అతని భుజమ్మీదొక చెయ్యి పడింది.
ఉలిక్కిపడి చూసాడతను..
ఇంకా వుంది..
రచన: మధు అద్ధంకి 
సాయంత్రం ఆఫీస్ నుండి వచ్చిన రాహుల్ కి అపార్ట్మెంట్ కాంప్లెక్స్ లో సామాన్లతో  నిండిన లారీ కనిపించింది.. కొత్తగా ఎవరో వచ్చుంటారు అనుకుని లిఫ్ట్ లో రెండో ఫ్లోర్ కి వెళ్ళాడు. అక్కడ తన పక్క అపార్టుమెంట్లో హడావుడిగా తిరుగుతున్న మనుషులను చూసి “ఓహో” ఈ అపార్ట్మెంట్లోకి వచ్చారా?” అనుకుని లోపలికి నడిచాడు.
బట్టలు మార్చుకుని రిలాక్స్ అయ్యి కాఫీ తాగుతూ టీ.వీ చూస్తున్నాడు.
“ఆపు నీ నస. ఇంత పని ఉన్నప్పుడు నన్ను ఇరిటేట్ చెయ్యకు. నీ వల్ల ఒక్క పని కాదు. నన్ను చెయ్యనియ్యవు” అంటూ ఒక మొరటు గొంతు వినపడింది. ఒక్కసారి ఉలిక్కిపడ్డాడు. ఎక్కడివీ మాటలు అనుకుంటూ మళ్ళా టీ.వీ చూడటంలో మునిగిపోయాడు.
“ఛీ పనికిమాలిన దద్దమ్మా. నేను చెప్పిందేమిటి నువ్వు చేసిందేమిటి? ఇలా అయితే ఈ ఇల్లు ఇంకా సర్దినట్టే..నీ వల్ల ఒక్క పని కాదు ఫో అవతలికి” అన్న అరుపులతో పాటు ఎవ్వరో దబ్బున పడిన శబ్దం విని ఉలిక్కిపడ్డాడు రాహుల్. కారిడార్ లో ఎవరన్నా అరుచుకుంటున్నారేమోనని  డోర్ తెరిచి చూశాడు..ఎవ్వరూ లేరు. గడియ పెట్టి లోపలికి వచ్చి టీ.వీ చూస్తుండగా ఎవ్వరో సన్నగా ఏడుస్తున్న శబ్దం వినపడింది..శబ్దం వచ్చిన దిక్కుగా వెళ్ళగా అది గోడ అవతలనుండి వస్తుందని గ్రహించాడు..  కొత్తగా వచ్చిన పక్కింటి వాళ్ళు ఏదో గొడవ పడుతున్నారని తెలుసుకుని తల విదిలించి మళ్లీ వెళ్లి సోఫాలో కూర్చుని టీ.వీ చూడసాగాడు.
మరునాడు సాయంత్రం యధావిధిగా ఆఫీస్ నుండి ఇంటికి వచ్చిన రాహుల్ రిలాక్స్ అవుతుండగా  ఎవరో ధభీ ధభీమని బాదిన చప్పుడు వినిపించింది. వెనువెంటనే ఎవరో రోదిస్తున్న శబ్దం కూడా వినపడింది.. పక్కింటి పురుషుడు ఆ ఇల్లాలిని ఎందుకిలా బాదుతున్నాడో అర్ధం కాలేదు.. వెళ్ళి అడుగుదామా అనుకుని, సంస్కారం అడ్డొచ్చి ఆగిపోయాడు.
ఆ తర్వాత అడపా దడపా వినిపించే పోట్లాటలు రోజూ వినపడసాగాయి.. తిట్లు, శాపనార్ధాలు, గిన్నెల మోతలు, ఏడ్పులు, వెక్కిళ్ళు లాంటివి వినపడుతుండేవి..మొదట్లో బాధపడ్డాడు, తరువాత జాలిపడ్డాడు ఆ తరువాత భరించలేకపోయాడు, ఆపైన మనశ్శాంతి కోల్పోయాడు. మనిషిని గొడ్డిని బాదినట్టు బాదుతుంటే ఆ మనిషి చేసే ఆర్తనాదాలు వినీ వినీ విసుగెత్తిపోయాడు రాహుల్.
అతనికి పక్కింటి భర్త మీద చాల కోపం వచ్చింది ఒక ఆడకూతురిని అలా హింసిస్తున్నందుకు.. అదీ కాక వీరి గొడవల వల్ల అతనికి ఇంట్లో ప్రశాంతత లేకుండా పోయింది..
తమ అపార్ట్మెంట్స్లో ఉన్న మిగితా వారిని కలిసి సంగతి చెప్పి తనకు మనశ్శాంతి లేకుండా పోయిందని, వీళ్ళ గొడవల వల్ల ఇంటికి రావాలంటే భయంగా ఉందని వివరించాడు.. అప్పుడు వాళ్ళు, సెక్రటరీని కలువమని సలహా ఇచ్చారు.
ఇక లాభం లేదనుకుని అపార్టుమెంట్ సెక్రెటరీని కలిసాడు..
“సెక్రెటరీగారు మా పక్కింటివాళ్ళ గొడవలతో చచ్చిపోతున్నాను.  ప్రశాంతత అన్నది లేకుండా పోయింది.. అతనేమో గొడ్డుని బాదినట్టు భార్యని బాదుతున్నాడు.. అది భరించలేక ఆవిడ ఏడ్చే ఏడ్పులకి నా తల వాచిపోతోంది.. మీరు కల్పించుకుని ఏదో ఒకటి చెయ్యాలి లేకుంటే నేనే కల్పించుకోవాల్సొస్తుంది” అని అన్నాడు రాహుల్.
“రాహుల్ తొందరపడకు.. భార్యా భర్తల మధ్య వివాదంలో బయటవాళ్ళు కల్పించుకోకూడదు.. అయినా నీ బాధ అర్ధం చేసుకున్నాను కాబట్టి కమిటీ అంతా కూర్చుని ఒక నిర్ణయం తీసుకుంటాం” అని చెప్పాడు సెక్రెటరీ.
ఒక రోజున సెక్రెటరీ ఆ భర్తని పిలిచి “ఇంటి వ్యవహారాలు బయటకు తెలియకుండా చూసుకోండి, మీ వ్యవహారాలు ఇంకొకరికి తలనొప్పి అయ్యేలా ఉండకూడదని చెప్పి , వారి మీద కంప్లైంటు వచ్చిందని సరిగ్గా ఉండమని సలహా ఇచ్చాడు.
ఒకరోజు అర్ధరాత్రి సమయంలో “కుయ్యో, మొర్రో “అన్న శబ్దానికి ఉలిక్కిపడి లేచాడు రాహుల్. పక్కింటి వాళ్ళ కుక్క బాధగా మొరుగుతున్నది.. అలా కొంతసేపు మొరిగి మొరిగి ఊరకుండిపోయింది. రాహుల్ నిద్ర చెడిపోయింది. రాత్రంతా నిద్రపట్టక జాగారం చేశాడు పక్కింటివాళ్ళని తిట్టుకుంటూ.
మరునాడు పొద్దున్నా ఆఫీస్ కు వెళ్తున్నప్పుడు రక్తం ఓడుతున్న కుక్క శవాన్ని పక్కింటి భర్త తీసుకువెళ్ళడం చూశాడు రాహుల్. ఖచ్చితంగా ఆ భర్తే చంపేశాడు ఇంక ఆ ఇల్లాలు ఏమవుతుందో అనుకున్నాడు..
ఉన్నట్టుండి ఒకరోజు “కెవ్వు”మనే కేక విన్నాడు రాహుల్.. ఇక తట్టుకోలేక పక్కింటికి పరిగెత్తి దబదబ మని వాళ్ళ తలుపు బాదాడు. భర్త వచ్చి తలుపు తీసాడు.. తీసిన తలుపులోనుండి తొంగి చూసిన రాహుల్ కి కింద పడి ఉన్న భార్య కనిపించింది..
ఇంక ఆపుకోలేని కోపంతో భర్తని ” నువ్వు మనిషివా, పశువ్వా? ఒక ఆడకూతురిని అలా కొట్టడానికి సిగ్గు లేదు? మీ గొడవలు రోజూ వింటున్నాను, నాకు మనశ్శాంతి లేకుండా పోయింది ఇంట్లో..ఇంక మీరీ గొడవలు ఆపకపోతే నేను పోలీసు కంప్లయింటు ఇవ్వాల్సి ఉంటుంది “అని హెచ్చరించి వచ్చేశాడు.
మర్నాడు అతన్ని ఆశ్చర్యపరిచే వార్త విన్నాడు. అదేమిటంటే పక్కింటాయిన రాత్రి పోయాడని.. ఆ ఇల్లాలికి ఇకనుండైనా ముక్తి అనుకుని పలకరించడానికి పక్కింటికి వెళ్ళాడు..
పక్కింటావిడ నెత్తి మీద ముసుగేసుకుని కూర్చుంది ఒక పక్కగా.. రాహుల్ వెళ్ళి ” సారీ అండీ మీవారు పోయారు.. మీరు ధైర్యంగా ఉండండి” అని సానుభూతి వాక్యాలు పలికాడు. అందుకావిడ తల ఎత్తి ” థాంక్ యూ” అన్నది మొరటు గొంతుతో..
అవాక్కయిపోయి నోరెళ్ళబెట్టాడు రాహుల్..
*****
రచన: భువనచంద్ర
కొన్ని సంఘటనలకి కారణం కనిపించదు. కానీ అవి జరుగుతాయి. కొందరు దాన్నే’ఈశ్వరేఛ్చ’అంటే , మరి కొందరు మరో పేరు పెట్టే ప్రయత్నం చేస్తారు. పరమశివం సడన్ గా తేరుకున్నాడు. జీవితాంతం ’మాటరాని’ మనిషిగా బ్రతకాలని చెప్పిన డాక్టర్. శ్రీధర్ మాట పొల్లుపోయింది. మూగమణి జాలితో పెట్టిన ప్రసాద ’మహిమ’ కావొచ్చు,  ఫాదర్ డేవిడ్ దయాపూరితమైన చూపులు కావొచ్చు. లోకంలో అతనికింకా ’నూకలే’గాక ’మాటలు’ కూడా మిగిలివుండటం  కావొచ్చు. ఏమైతేనే… పరమశివం మళ్ళీ మనిషయ్యాడు.
చావు అంచులదాకా వెళ్ళొచ్చినవాడు వెనక్కి తిరిగి వస్తే ఏమౌతుంది? సామాన్యంగా అయితే బ్రతుకు మీద దృక్పధం మారుతుంది. కానీ కొందరి పుట్టుకే వేరు. వాళ్ళ జాతి రాక్షస జాతి.
అయ్యా!  బియ్యంలో బాస్మతి, రాజనాల, ఐ. ఆర్. 8,  స్వర్ణమసూరీ, అక్కళ్ళు, ఇలా రకరకాలు ఉన్నట్టే మనుషుల్లోనూ దేవతలూ, మానవులూ, రాక్షసులు అనే రకాలు వున్నారు.
ఎవరిలో సత్వగుణం వుంటుందో వారిని దేవతలనీ, తమోగుణం వుంటుందో వారిని రాక్షసులనీ , రజోగుణం వుండేవారిని మానవులనీ అంటారు. పరమశివంది తమోగుణం. చిత్రంగా వాడి ’గణం’ కూడా రాక్షస గణమే. అందుకే వాడిలో రాక్షసబలం (మనోబలం) ఉందేమో!
ఫాదర్ డేవిడ్ ఆల్బర్ట్ ఉండే చిన్న వూరి నుంచి వీడు మళ్ళీ’సిటీ’ చేరిన విధం, ఓ విధంగా సినిమా కథే! అసలు వీడికి స్పృహ రావడమే విచిత్రం. వచ్చిన వెంటనే వాడి మనసులో మెదిలింది నందినీ, వెంకటస్వామి, నవనీతం కాక మూగమణి.
దయాదాక్షణ్యం లేని యీ దరిద్రుడు  స్నానానికి వెళ్తొన్న మూగమణి మీద కన్నేశాడు.
మూగమణి మూగదే కానీ, తను ఆడదాన్నని ఆ పిల్లకి ఎరుకే. చెవిదుద్దులు తీసి దేవుడి ముందు పెట్టి స్నానానికి పోవడం అలవాటు.
అలవాటుగా చెవి దుద్దులు ఏసుప్రభువు పటం ముందు పెట్టి స్నానానికి పోయింది.
పరమశివం కళ్ళు రెండిటి మీదా పడ్డాయి. ఒకటి మూగమణి మీదా. రెండోది చెవి దుద్దుల మీద. వాడికి ’పూర్వజ్ఞానం’ వచ్చి నాలుగురోజులైనా వాడు ఎవరి ముందూ బయటపడలేదు.’జ్ఞప్తి’ కోల్పోయిన వెర్రివాడివలే నటిస్తూ తన పరిస్థితిని సమీషించుకున్నాడు. తను నవనీతం (మూగమణి) వెంటపడటం, ఆవిడ పడిపోవడం, తనూ ఎదురుదెబ్బ తగిలి పడుతూ వుండగా ఎవరో తల మీద రాయితో మోదడం అన్నీ రంగురంగులుగా మనసనే సెల్యులాయిడ్ మీద సినిమాలా కనిపించాయి. తన మీద జాలితో మూగమణి ముద్దలు తినిపించడం నాలుగు రోజులుగా చూస్తూనే వున్నాడు. వాడి బండ హృదయానికి మూగమణి చూపించే అమాయకపు ప్రేమ కనిపించలా. ఆ పిల్ల శరీరం మాత్రమే కనిపించింది. ఫాదర్ డేవిడ్ బయటకెళ్ళాడు. మూగమణి స్నానాల గదిలోకెళ్ళింది. చుట్టుపక్కల ఎవరూ లేరు. ఇంకేం కావాలి? పరమశివంలాంటి నికృష్టుడికి అదో పండగే.
‘ముందు దుద్దులు’ అని వాడి మనసు చెప్పింది. అంతేగా మరి… మూగమణిని అనుభవించాక అక్కడుండటం ప్రమాదం. ఎక్కడికన్న పారిపోవాలన్నా’సొమ్ములు’ కావాలి. ఫాదర్ డేవిడ్ బీరువా పగలగొడితే కొంత కేష్ దొరుకుతుంది. దుద్దులూ హాట్ కాష్ లాంటివేగా! కొట్టేశాడు.
“ఓయ్.. కిరస్తానీ దేవుడా చూసుకో.. నీ భక్తురాలి చెవి దుద్దులే కాదు… మానాన్ని కూడా కొల్లగొట్టేస్తా.  ” మనసులోనే హేళనగా ఏసుని ఉద్దేశించి అంటూ బాత్ రూం వైపు అడుగులేశాడు. నగ్నంగా అటువైపు తిరిగి నీళ్ళు పోసుకుంటోంది మూగమణి.
పిచ్చికోరికతో కంటే, పశువాంఛతో అటువైపు గబగబగా నడిచాడు పరమశివం.
ఒక్క క్షణం… ఒక్క క్షణం విలువా, ఒక్క క్షణపు కాలగమనమూ ఎవరూ వెలకట్టలేనిది.
ఒక్క క్షణం యీ భూమి తిరగడం ఆగిపోతే? జరిగే పరిణామాలని ఊహించడం కంప్యూటర్ బ్రెయిన్ లకి కూడా సాధ్యం కాదు.
ఒక్క క్షణం ప్రాణం తీయచ్చు. ఒక్క క్షణంలో ప్రాణం పోయనూ వచ్చు. అణు విస్ఫోటనం కూడా జరిగేది క్షణం లో వెయ్యోవంతులోనే.
“ఫాదర్’ బయట నుండి పిలుపు. ఠక్కున ఆగాడు పరమశివం. ఆ పిలుపు ఎక్కడో విన్నదే కానీ, ఎవరిదో గుర్తుకు రాలేదు . వెనక్కి తిరిగే లోగానే హాల్లో అడుగుపెట్టాడు డాక్టర్.  శ్రీధర్.
“నిన్ను చూద్దామనే వచ్చానోయ్… ఏమిటీ… నువ్వు లేచి నడవగలుగుతున్నావే! ” అంటునే లెఫ్ట్ హాండ్ వైపు నించి వచ్చే నీళ్ళ శబ్ధం విని అటు చూశాడు స్నానం చేస్తున్న స్త్రీ.
“ఆడాళ్లు స్నానం చేస్తుంటే నీకేం పనిరా? ” కోపంగా పరమశివంతో అన్నాడు శ్రీధర్. శ్రీధర్ ది 8 పాక్ బాడీ.
రోజుకి కనీసం ఒక గంటైనా సైకిల్ తొక్కుతారు. మూడు నాలుగొందల బస్కీలు తీస్తారు.
“బే…యే.. వూ.. ” అంటూ ఏదో పిచ్చిపిచ్చిగా శబ్ధం చేసి బయటకి పరిగెత్తాడు పరమశివం. ఆ సమయానికే బయట నుంచి ఆయా ’హాల్లో’ కి వచ్చింది. ఒక్క క్షణంలో ’ఒక బలాత్కారం’ నుండి తప్పించుకోగలిగింది మూగమణి. అసలు తన మీద బలాత్కారం జరుగుతుందనే వూహే ఆ పిల్లకు లేదు. తన రాక వలన బలాత్కారం తప్పిందనే ఆలోచనే డాక్టర్ శ్రీధర్ కీ రాలేదు. నిజం తెలిసిన వాళ్ళిద్దరు లోలోపల పళ్ళు నూరుకుంటున్న పరమశివం , చూపుల్లో కరుణ అనే జలాన్ని మానవాళి మీద కురిపిస్తోన్న ఏసుప్రభు.
“నమస్తే డాక్టర్ గారు! ఫాదర్ బయటకి వెళ్ళారు, పవిత్రజలం ఒకరింట్లో జల్లడానికి. కూర్చోండి ” ఓ కుర్చి లాగింది ఆయా.
“లేదు ఆయమ్మా! ఇటు వైపు వెళ్తూ పేషంట్ ని ఫాదర్ గార్ని కూడా చూసినట్టు వుంటుందని వచ్చాను. పేషంటు బానే వున్నాడు. నన్ను చూసి పరిగెత్తాడు. అసలితను జన్మలో నడవగలడని అనుకోలేదు. సరే… నేను మళ్ళీ వస్తా. వచ్చేవారం మళ్ళీ ఇటు వచ్చే పనుంది. అప్పుడు వస్తానని ఫాదర్ గారికి చెప్పు. ” బయటకు వస్తూ ఆయమ్మతో అన్నారు డాక్టర్ శ్రీధర్. దూరంగా మామిడి చెట్టు పక్కన దొంగలా నక్కిన పరమశివం అతని కంట పడ్డాడు.
“ఆయమ్మ.. పేషంటు బిహేవియర్ ఎలా వుంది? ” అని అదిగారు శ్రీధర్.
“సరిగ్గా నడవడం లేదండి…’బే…బే’అనడం తప్పా మాటలు రావండి ఉత్తి పిచ్చి చూపులండి. పాపం మూగమణే తల్లిలాగా వాడికి ముద్దలు పెడుతోందండి. ” అమాయకంగా అంది ఆయమ్మ.
“ఏదో తేడా వుంది. ఆయమ్మ … ఎడమపక్క బాత్ రూంలో స్నానం చేస్తున్నది ఎవరూ? ” భృకుటి ముడిచి అడిగారు శ్రీధర్.
ఆయమ్మ లోపలికి వెళ్ళి చూసొచ్చి “మూగమణండి.. ఆ డోరు సరిగ్గా పడదు ” అన్నది.
“మరి వీడెందుకున్నాడు అక్కడ? నేనడిగితే బే..బే.. అంటూ నాకు అందకుండా పారిపోయాడు. నడవలేని వాడు పారిపోయాడంటే, వాడి ఆరోగ్యం చాలా చాలా మెరుగుపడి వుండాలి. అంతే కాదు.. చూసి చూడనట్టుగా అటు చూడు. మామిడి చెట్టు దగ్గర నక్కి వున్నాడు. అంటే బ్రెయిన్ కూడా పని చేస్తోందనే అనుకోవాలి ” తనలో తాను అనుకున్నట్టు ఆయమ్మతో అన్నాడు డాక్టర్ శ్రీధర్. అతనికి ఇదంతా ఒక పజిల్ లా వుంది. బయటకెళ్ళేవాడు కాస్తా మళ్ళీ హాల్లోంచి ఫాదర్ గారి ఆఫీస్ రూం వైపు నడుస్తూ “వాడ్ని ఒకసారి చెక్ చేయ్యాలి, రమ్మని చెప్పు” ఆయమ్మతో అన్నాడు.
పదిహేను నిముషాలు గడచినా ఆయమ్మ లోపలకి రాలేదు. విసుగ్గా శ్రీధర్ బయటకొచ్చాడు. అప్పుడు కనిపించింది ఆయమ్మ కంగారుగా, ” ఏమైంది? ” అన్నాడు శ్రీధర్.
“అయ్యా… మీరు రమ్మనారని చెప్పానండి, బే..బే.. అంటా దూరంగా పరిగెత్తాడండీ… ఆడి ఎనకాల నేనెళ్తే ఎనకవైపు పిట్టగోడున్నాది  కదండీ… ఒక్క దూకు దూకి పారిపోయాడండీ!
గబగబా అటువైపు నడిచి పిట్టగోడని చూశాడు మహావుంటే రెండున్నర అడుగుల ఎత్తుంటది. ఒక్కదూకులో రెండున్నర అడుగుల పిట్టగోడని దూకి పారిపోయాడంటే వాడి ఆరోగ్య పరిస్థితి ఏమిటి?
జరిగిందంతా మనసులో రీవైండ్ చేసుకుంటే , అతనికి కంగారులో షాకులో చూసిన పరమశివం “కళ్ళు’ జ్ఞప్తిలోకి వచ్చాయి. ఎందుకా కంగారు? అంటే వాడు మూగమణిని నగ్నంగా చూస్తున్నాడా? లేక ఆ పిల్లని చెరచడానికి…??”
మెడికల్ స్టడీలో చాలా విషయాలు బయటపడతాయి. ఒక యాక్సిడెంట్ లో జరిగిన డామేజీ అదే పరిస్థితిలో మరో శారీరిక మార్పుకి కారణం కావొచ్చు. స్టడీ చెయ్యాలి. ఒకటి మాత్రం స్పష్టం, పేషంటు నడవడమూ పరిగెత్తడమే కాదు .. గోడ దూకాడంటే బ్రెయిన్ ఖచ్చితంగా పెర్ ఫెక్ట్ కండీషన్ లో వున్నట్టే!
నడవడం పెరిగెత్తడం వేరు. గోడ దూకాడంటే , దూరాన్ని గోడ ఎత్తునీ ముందు మనసులో ’అంచనా’ వేసినప్పుడు మాత్రమే దూకడం సాధ్యమవుతుంది.
‘అంచనా’ వెయ్యాలంటే మెదడు పెర్ఫెక్ట్ గా పని చేసినప్పుడేగా కుదిరేది. ఇక ’మాట’ రావడం విషయం.. అది పేషంట్ ని పరీక్షించాల్సిందే! బ్రెయిన్ పెర్ఫెక్ట్ గా వుండేవాడు నటించడని ఎలా చెప్పడం? హీ మస్ట్ బీ ఆక్టింగ్!
ఈ నిర్ణయానికొచ్చారు డాక్టర్ శ్రీధర్. ఒకవేళ బ్రెయిన్ పర్ఫెక్ట్ అయితే , కొన్ని పరీస్థితిల్లో అతను  ప్రమాదకారిగా మారొచ్చు. మొదట అతన్ని పట్టుకోవాలి. ఆ మాటే ఆయమ్మతో చెప్పాడు. ఆవిడ బయటకు పరిగెత్తి కొందరు అనాధల్ని, పనివాళ్ళనీ పిల్చి విషయం వివరించింది.
గంటన్నర తరవాత ఓ విషయం తెలిసింది. పరమశివం ఓ లారీ ఎక్కాడనీ.. ఆ లారీ సిటీ వైపు వెళ్తోందనీ. డాక్టర్ శ్రీధర్ అవాక్కయ్యాడు.
“సరే ఆయమ్మా… జరిగిన విషయాలన్నీ ఫాదర్ గారితో చెప్పు. ఇప్పుడు నేను సిటీ వైపు వెళ్ళినా ఉపయోగముండదు. గంటన్నర క్రితం అతనెక్కిన లారీ చాలా దూరం వెళ్ళి వుంటుంది. ఆ లారీ నంబర్ కూడా మనకి తెలియదు కదా! ” అంటుండగానే మూగమణి గబగబా వచ్చి ఆయమ్మకి సైగల్తో చెప్పింది. తన దుద్దులు ఏసుప్రభు ముందు పెట్టి మరిచిపోయినట్టూ, ఆ హాల్లో ఏసుప్రభు ముందున్నది ఎవరు దొంగతనం చేస్తారూ?
“ఖచ్చితంగా ఇది పరమశివం పనే అయ్యుంటుంది! ” అన్నాడు శ్రీధర్. చెసేదేమీలేక మరోపది నిమిషాల్లో బయలుదేరాడాయన.
ఏసుప్రభువు దయగా నవ్వుతూనే వున్నాడు.
        **********************
బిళహరి రోడ్డు మీద నడుస్తోంది. ఆమె మనసు నిండా ఆలోచనలే. వెర్రి ధైర్యంతో ఓ వెర్రోడి వెంట ఇల్లొదిలి బైటకొచ్చింది. తిరిగి వెళ్ళే ప్రసక్తే లేదు. ఎలాగోలా బతకాలి. కామేశ్వర రావు మంచివాడే. కానీ అతని మంచితనం ఎవరికీ ఉపయోగపడే మంచితనం కాదు. సర్వేశ్వర రావు ఆగడం రోజురోజుకు మితిమీరుతోంది. అతనికి బుద్ధి చెప్పడం కష్టమేమీ కాదు, కానీ అతని ఇల్లు ఖాళీ చేయమంటే ఎక్కడికెళ్ళాలి? ఎక్కడికెళ్ళినా వయసులో వున్న ఆడదానికి మగమృగాల బాధ తప్పుతుందా? ఆలోచిస్తోంది బిళహరి.
ఏ దేశంలో లేక ఎచ్చోట స్త్రీలు పూజింపబడతారో .. అచ్చట దేవతలు నివసిస్తారు ” అన్న శ్లోకం జ్ఞప్తికి వచ్చిందామెకు. విరక్తిగా నవ్వుకుంది. వీధికో ’నిర్భయ’ మగాళ్ళ పాశవికత్యానికి బలి అవుతోందీ దేశంలో. పసిపిల్లలని లేదు, ముసలి వాళ్ళనీ లేదు. అందరీ మీదా అత్యాచారమే!
ఘనత వహించిన  రాజకీయనాయకులూ వారి సంతానమూ, వారి పక్కన బాకాలూదే కాకాసురులూ, వారి చిత్రవిచిత్ర ’దుశ్శాసన’ లీలలూ చెప్పతరం కాదు.’డబ్బు’ అనే ఈదురుగాలికి నేరాలనే మేఘాలు కకావికలై మాయమౌతాయి.  నిజంగా మనం ఎక్కడున్నాము? యుగయుగాలుగా పరిఢవిల్లుతున్న భారతీయ సంస్కృతి సౌరభాలు ఏమైపోయాయి?
సర్వేశ్వరరావు చూపులూ, మాటలూ గుర్తుకొచ్చి బిళహరి ఒంటి మీద గొంగళీ పురుగులు పాకుతున్నట్టు అనిపించింది. ఇండైరెక్ట్ ఎప్రోచ్ పోయింది వాడిలో…
“ఇదిగో అమ్మాయ్.. నిన్ను’బిళహరి’ అని పిలవడం ఇబ్బందిగా వుంది.’బిల్లూ’అని ముద్దుగా పిలిస్తే పర్వాలేదు కదూ…. ఎంతైనా నీకంటే ఏడాదో, రెండేల్లో పెద్దాడ్ని.
“ఓరి చచ్చినోడా!  నాకంటే కనీసం దశబ్దంన్నరో,  రెండు దశాబ్దాల పెద్ద వెధవ్వి. రెండేళ్ళా… నిన్ను పిచ్చి కుక్క కరవా, నీ పెళ్ళాం ముండమోసి హాయిగా బ్రతకా ” అని లోపలలోపలే తిట్టుకుంది బిళహరి.
“ఏం జెపుతున్నానూ? ఏదైతేనేమిలే, ఆ కామేషుని నమ్ముకుంటే నిండా మునిగినట్టే. ఉత్త వెన్నుముక్క లేని ’నాప’ వాడు. నువ్వు “ఊ ” అంటే చాలు .. యీ ఇల్లు నీ పేరే రిజిస్ట్రీ చేయిస్తా… ఏడు వారాల నగలూ చేయిస్తా… హాయిగా ఒప్పుకో. కావాలంటే ఓ పక్షమో, నెలో ఆలోచించుకొనే చెప్పు. తొందరేం లేదు. కాదన్నావో… నాది పాము పగ… ఆ! ” డైరెక్ట్ గానే మనసులోని కుళ్ళుని బయటపెట్టాడు. ఏం చెయ్యాలి? ఆలోచిస్తోంది.
ఆమె నడుస్తూ నడుస్తునే ఓ చోట అప్రయత్నంగా ఆగింది. అదో పురాతమైన కోవెల. ప్రాకారాలు చూస్తే చాలా పెద్దవిగా వున్నాయి. చాలా చాలా విశాలమైన గుడి అయ్యుండాలి. దాదాపు పదకొండు అడుగుల పొడుగుండే గోపురద్వారం తెరిచే వుంది. బయట షాపుల్లాంటివి ఏమీ లేవు… మెల్లిగా నడుస్తూ గడపదాటి లోపలికి అడుగుపెట్టింది బిళహరి. ఆమెని తాకుతూ ఓ గాలి కెరటం గుడిలోకి ప్రవేశించింది… చల్లని గాలి కెరటం….!
                                   ****************
సుందరీబాయ్ కారు మాధవి ఇంటి ముందు ఆగింది. చరచరా దిగింది సుందరి.’జున్ను ముక్కలా వుండే తనెక్కడా? ఒక్కిపీరులా వుండే మాధవి ఎక్కడ? ఈ మాధవిని ఆ ఆనందరావు గాడు ప్రేమిస్తాడా? ఏదో ఒకటి తేల్చి పారేయ్యాలి. వాడు ఇంతమటుకూ తన ప్రేమ గురించి మాధవికి చెప్పినట్టు లేదు. అది జరక్కముందే వాడంటే దీనికి మండేట్టు చెయ్యాలి. అసలు వాడితో అది మాట్లాడకుండా చెయ్యాలి ” తీవ్రంగా ఆలోచిస్తూ మెట్లెక్కింది సుందరీబాయి. తలుపులే కాదు, తాళం కూడా వేసి వుంది. నిట్టుర్చింది సుందరీ.
‘ఇదీ ఒకందుకు మంచిదే.  వీళ్ళిద్దరి మధ్యా చిచ్చు పెట్టడానికీ సమయం పనికొస్తుంది. అయినా ఇదెక్కడకి పోతుంది, మహాపోతే కూరగాయలకి పోయుంటుంది. ఇక్కడే కూర్చుంటా’ అనుకుంటూ మెట్ల మీదే కూర్చుంది సుందరి.
అసలు విషయం ఆవిడకీ తెలీదు. మాధవి గుడిసెల సిటీలో వుంది. ఇరవైమంది దొర్లుతున్నారు…. వాంతులతో, విరోచనాలతో. పరిస్థితి భీకరంగా వుంది. దుమ్మూ..ధూళి.. దుర్వాసన. ఆనందరావూ, శోభారాణి కూడా అక్కడే వున్నారు. గవర్నమెంటు డాక్టర్లెవరూ అక్కడ అడుగుపెట్టలేదు. ప్రైవేట్ డాక్టర్లని భరించే స్తోమత గుడిసెలోళ్ళకి లేదు.
ఏ అంబులెన్సూ లోపలకి రాదు… రాలేదు. ఇక మిగిలింది ఆయూర్వేద వైద్యాలూ.. హోమియో వైద్యాలూ. ఆయుర్వేద వైద్యులు సందేహించారు. అంతేకాదు, పేషంట్ల  తాలూకా చుట్టాలు ఆయుర్వేద వైద్యాలనగానే నిరాశతో పెదాలు, నుదురూ విరిచారు. హోమియోకి కొంత పరవాలేదు. ప్రస్తుతం అక్కడి రోగుల్ని పరీక్షిస్తున్నది డాక్టర్ రామలింగం. బి.హెచ్. ఎం. ఎస్. పెద్దవాడు, నిఖార్సైన వైద్యుడు.
“మాధవిగారూ ! వీళ్ళు తాగిన మందులో ఎవరో ప్రమాదకరమైన రసాయనం కలిపారు. అదృష్టవశాత్తు విరుగుడికి ప్రయత్నం చెయ్యవచ్చు. .. ప్రికాషనరీగా ఆల్ రెడీ తలో డోసు వేశాను. అయితే లోపల ఎవరెవరికి ఎంత డామేజీ అయ్యిందో వెంటనే చెప్పలేం. వీళ్ళ మూత్రమూ, స్టూలూ కూడా టెస్టులకి పంపాలి. అలా చెయ్యడం వలన టైం ఆదా అవుతుంది. నాకు తెలిసి డయాగ్నస్టిక్ నంబర్ ఇస్తాను. వాళ్ళకి ఫోన్ చేసి వీలైనంత మందిని ఎక్కువగా స్పాట్ లోకి రమ్మని చెప్పండి. కావల్సిన సరంజామా కూడా తెమ్మని చెప్పండి ” ఇన్స్ట్రక్షన్ ఇచ్చారు రామలింగంగారు.
బోస్ బాబు స్పాట్ లోకి వచ్చేలోపలే నాలుగు చిన్న కార్లలో వచ్చేశాడు శామ్యూల్ రెడ్డి. ఆ కార్లలోంచి ఆఫీస్ స్టాఫ్ దిగారు. గబగబా పేషంట్లని కార్లల్లో ఎక్కించారు.
“శోభా… వీళ్ళందర్నీ నేను రాయల్ హాస్పటల్ కి తీసుకెళ్తా. కార్లు తిరిగొచ్చాక వారి బంధువులని పంపు. ఖర్చంతా నేనే భరిస్తా. ఆ విషయం రోగుల బంధువులకి చెప్పి వారిని వూరడించు. నేనొచ్చేదాకా మీరిక్కడే వుండండి. ” అని అందరినీ చూస్తూ , స్పెషల్గా శోభకి ఇన్స్ట్రక్షన్స్ ఇచ్చి కారెక్కాడు శామ్యూల్ రెడ్డి . డాక్టర్ రామలింగం అవాక్కయ్యాడు.
“మాధవిగారు!  వాళ్ళని కదపకుండా వుంటే బాగుండేది. ప్చ్… మన చేతుల్లో ఏముందీ? ” హోమియో మందుల సూట్ కేస్ మూస్తూ అన్నాడు రామలింగం. అతనికి ఇంగ్లీష్ వైద్యం మీద నమ్మకం లేకపోవడం కాదు. నమ్మకం లేనిది ఓ స్టార్ హోటల్ లాంటి రాయల్ హాస్పటల్ మీద. అక్కడ ’వైద్యం’ పేరుతో జరిగే మోసాల మీద. ఆ హాస్పటల్  ఛైర్మాన్ డాక్టర్ భీమారావ్ సుంకోలే. అతని మీద లెక్కలేనన్ని కేసులున్నా ఏదీ నిలబడదు. కారణం అతని వెనుకున్న హోం మినిస్టర్. ’తలనొప్పి’ అని వెళ్ళినవాడ్ని ఐ.సి.యూ. లో ఆరురోజులు పెట్టి కనీసం ’లక్ష’ ఖర్చుపెట్టించే ఘనత వహించిన ఆస్పత్రి అది.
మరి అంత ఖరీదైన హాస్పటల్ ని దిక్కు దివాణం లేని గుడిసెల వాళ్ళని శామ్యూల్ రెడ్డి ఎందుకు తీసుకెళ్ళాడు?
మూడురోజుల తరవాత : ఇరవై మంది పేషంట్లలో బతికింది పన్నెండుగురు. వాళ్ళందరూ మధ్యవయసు వారూ, వయసైన వాళ్ళూ, మిగిలిన వాళ్ళందరూ ’కోమా’ లో వున్నారు. కొందరి కిడ్నీ లు చెడితే కొందరికి లివర్ ట్రబులిస్తోందిట. కొందరికి ’హార్ట్’ పని చేయనని ’వగలు’ పోతుంటే కొందరికి ఊపిరితిత్తులు చికాకులు పెడుతున్నాయట. వారి సంగతేమవుతుందో దేముడొక్కడే చెప్పగలడు.
ఒకటి మాత్రం నిజం…. శామ్యూల్ రెడ్డి గుడిసెల సిటీకి సరికొత్త దేముడైపోయాడు.
బోసుబాబు సంగతా? నందోరాజాభవిష్యతి!!
