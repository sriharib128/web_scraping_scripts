అందరికీ దీపావళి పండగ శుభాకాంక్షలు
ఎన్నో కొత్త కొత్త సీరియళ్లు, వ్యాసాలతో మాలిక పత్రిక మరింత మెరుగ్గా మీ ముందుకు వచ్చింది.ఈ వ్యాసాలు మీకు నచ్చుతాయనుకుంటున్నాము. మాలిక పత్రికకు ఎవరైనా తమ రచనలు పంపించవచ్చు. వీలువెంబడి తప్పకుండా ప్రచురిస్తాము. ఇక ఈసారి ఒక ప్రత్యేకమైన వ్యాసం మీకోసం .. “చీర – సొగసు చూడ తరమా ” అనే టాపిక్ మీద కొందరు మిత్రుల నుండి పద్యాలను సేకరించి, వాటిని విశ్లేషించి, పద్యాల శ్రవ్యకాలు చేయించి, అందమైన చిత్రంతో మీకు సమర్పిస్తున్నాము. చదవి మీ అభిప్రాయము తెలియజేయగలరు.. ఈ ప్రయోగానికి తమవంతు సహాయాన్ని అందించినవారందరికీ కృతజ్ఞతలు.
మీ రచనలు పంపవలసిన చిరునామా : editor@maalika.org
ఇక ఈ నెల మాలిక పత్రిక విశేషాలు..
1. దీపావళి పండగ అనే కాదు పండగలు గురించి సంపాదకీయం
పండగోయ్ పండగ
2.  చీర మీద ఎన్ని పద్యాలో. మీరు కూడా ఓ లుక్కేయండి.. ప్రత్యేక వ్యాసం

 చీర సొగసు చూడ తరమా?
3. బాధల బందీ ఐన మనసు వేదన
ఇంకా నేను బతికే వున్నాను 
4.  కొత్తగా మొదలవుతున్న  మెడికల్, సైంటిఫిక్ సీరియల్.
Gausips 1
5. శ్రీమతి అంగులూరి అంజనాదేవిగారి కొత్త సీరియల్ ప్రారంభమవుతుంది.కోరుకున్నవి దొరకకపోయినా, పరిస్ధితులు అనుకూలించకపోయినా కష్టాలు వచ్చినా భయపడకుండా ” నాకింకా మంచి భవిష్యత్తు  ఉంది” అని ముందడుగు వేయాలని లక్ష్యాన్వేష్, దేదీప్య పాత్రల ద్వారా చెప్తున్నారు రచయిత్రి..
మౌనరాగం – 1
6. తెలుగు సినీ ప్రపంచంలోని మహానీయుల గురించి తన అనుభవాలతో కూడిన పరిచయాలను అందిస్తున్నారు ప్రముఖ తెలుగు సినీ సంగీత దర్శకుడు మాధవపెద్ది సురేష్ గారు. ఈసారి వెన్నెలకంటి గారి గురించి ఏం చెప్తున్నారో మరి..
సరిగమలు – గలగలలు -2
7.  ప్రధానమంత్రి మీద హత్యాప్రయత్నం జరగబోతుందని కలగన్న దిశ ఈ విషయాన్ని అయన వరకు చేర్చడానికి ఎలా ప్రయత్నిస్తుందో సూర్యదేవర రామ్మోహనరావుగారి సంభవం సీరియల్ లో తెలుసుకోండి..
సంభవం -6
8. మీకు ఘజల్స్ అంటే ఇష్టమా?  మరి అబ్దుల్ వాహెద్ గారు ఈ నెలనుండి  ప్రారంభించిన సీరియల్ తప్పకుండా చదవండి. ముందుగా హిందీ కవి షకీల్ బదాయుని గారి గురించి తెలుసుకుందాం.
చిక్కని జ్ఞాపకం – షకీల్ బదాయుని
9.  కొన్ని నెలలుగా మాలికలో వస్తున్న పారశీక చందస్సు గురించి మీరు చదువుతూనే ఉన్నారుగా.. ఈసారి మన్నాడె గురించిన  పాటల గురించి ప్రస్తావిస్తున్నారు జె.కె.మోహనరావుగారు.

 ఐ మేరే ప్యారే వతన్ – పారశీక చందస్సు – 6
10.  బ్నింగారి ఆడియోకధలు వింటున్నారా. ఎలా ఉన్నాయి.. ఈసారి ఒక బర్నింగ్ సబ్జెక్ట్ గురించిన కధను చదవండి అంతేకాదు ఆ కధ యొక్క వీడియోని కూడా చూడొచ్చు..
బ్నిం ఆడియో కధలు – 4
11.  సారంగ వారు ప్రచురించిన అనువాద నవల సూఫీ చెప్పిన కధ గురించిన సమీక్ష

 ‘అక్షర పదచిత్రాల మెటాఫర్ మళయాళ’ జాలం
12.  పాకిస్తాన్ జైలులో ఉన్న తన తండ్రిని కలుసుకుని , బయటకు తీసుకురావడానికి ప్రనూషతో వెళ్లిన ప్రముఖ నటుడు చైతన్య ఎంతవరకు సఫలీకృతుడయ్యాడో  యండమూరిగారి “అతడే  ఆమె సైన్యం” నవలలోని  ఈ భాగంలో చదవండి.
అతడే ఆమె సైన్యం – 5
13.  జయదేవ్ గారు దీపావళి కార్టూన్లతో మోత మోగించారో, నవ్వుల దీపాలు వెలిగించారో మీరే చూడండి.
జయదేవ్ గీతపదులు –  4
14.  మంధా నానుమతి
భానుమతిగారు సాహిత్యకధలను పరిచయం చేస్తున్నారుగా. ఈసారి విక్రమార్కుని విజయం గురించిన గాధ చెప్తున్నారు.

 విక్రమార్కుని విజయం
15.  గతనెలలో ప్రారంభమైన లేఖాంతరంగంలో సరళ రాసిన ఉత్తరానికి సరోజ ఏమంటుందో మరి ఈ భాగంలో చూద్దాం..
లేఖాంతరంగం – 2
16. హిందూ పురాణాలలోనూ, రామాయణ మహాభారతాలలో కనబడే కొన్ని అభూతకల్పనల మీద ఒక satire. గురించి చెప్తున్నారు రవి..
ధూర్తాఖ్యానం 
17.  ఉత్తమ కధగా బహుమతి పొందిన ఒక కధ గురించి  సమగ్రంగా చర్చిస్తున్నారు చిత్ర (రామారావు) గారు.
ఉప్పెక్కడ తీపి
18. కొత్తపల్లి రాముగారు కొన్ని నీతిపద్యాల గురించి వివరిస్తున్నారు.
విద్యా వినితో రాజా హి ప్రజానాం వినయేరత

 
చీకటి వెలుగుల రంగేళి  జీవితమే ఒక దీపావళి అని ఒక సినీ కవి ఏనాడో చెప్పాడు. అది సినిమాకోసం రాసినదైనా ఎంత  సత్యం కదా. పండగలు అనగానే అందరికీ సంతోషమే. ఉన్నదాంట్లో ఇంటిని శుభ్రం చేసి అలంకరించుకుని , కొత్త బట్టలు, పిండివంటలు, పూజలతో ఆ పండగరోజులను కుటుంబ సభ్యులు, మిత్రులతో ఉత్సాహంగా జరుపుకుంటారు. అలా  ఉండాలని అందరికీ ఉంటుంది. కానీ ఈసారి కొద్ది నెలలుగా జరుగుతున్న సంఘటనలేమి, పరిస్థితులేమీ పండగలన్నీ నీరసించిపోయాయనిపిస్తుంది. పండగలనే కాదు ఏ విషయమైనా కింది తరగతి వాళ్లకి, పై తరగతి వాళ్లకు ఏ గొడవా ఉండదు. లేనివాడు ఉంటే చేసుకుంటాడు లేకుంటే లేదు. ఉన్నవాడికి సమస్యే లేదు. కాని మధ్యతరగతివాడికి అన్ని విధాల అన్యాయమే జరుగుతుంది. అవునూ అనలేడు. వీలుకాదు వదిలేద్దాం అనలేడు. ఏదో విధంగా సర్దుకుపోయి, కిందా మీదా పడి పండగ జరుపుకోక తప్పదు.  రాకెట్టులా పైపైకి దూసుకుపోతున్న ధరలతో సామాన్యుడి నడ్డి విరుగుతుంది. బంగారం ప్రియమైందంటే తగ్గించుకోవచ్చు లేదా కొనకుండా ఉండవచ్చు కాని ప్రతీరోజు భోజనానికి అవసరమయ్యే ఉల్లిపాయ, టమాటాలు, కూరగాయలు, వంట గ్యాసు కూడా మంటలు పుట్టిస్తున్నాయి. ఏది కొనాలన్నా కొరివిలా మండుతున్నాయి. ఎక్కడ చూసిన దోపిడీ. ఆటోవాళ్లు నూటికి తొంభై శాతం మీటర్ మీద రానంటారు. సీజను, పండగలను, పూజల సమయాన్ని బట్టి పూలు, పండగ సామగ్రి అమ్మేవాళ్లు కూడా అమాంతం రేట్లు పెంచేస్తారు. ఇక బట్టల దుకాణల వాళ్లకు మాత్రం పండగలు వస్తున్నాయంటే  జాతరే జాతర. డిస్కౌంట్లు, ఆఫర్లు, ఉచిత బహుమతులు అంటూ కళ్ళు మెరిసేలాంటి,  హోరెత్తించే ప్రకటనలతో జనాలను రప్పించేసుకుని తమ పంట పండించుకుంటారు. గళ్ళాపెట్టిలు నింపేసుకుంటారు. మాకు బహుమతి రాకపోతుందా? ఎలాగు కొనాలనుకుంటున్నాం. అక్కడే కొంటే పోలా? అని పరిగెత్తుతారు. కాని ఆ షాపువాడికి అంత ఉదారబుద్ధి ఎందుకు కలిగిందో, తమ మీద అంత ప్రేమ ఎందుకో ఒక్కసారి ఆలోచించరు. పండగ ఐపోయాక అంతా మామూలే ..
దీపావళి పండగ సందర్భంగా  మనస్ఫూర్తిగా అందరికీ శుభాకాంక్షలు చెప్పాలని ఉంది కాని కొద్ది రోజుల క్రింద జరిగిన బస్సు ప్రమాదం, నిన్న జరిగిన రైలు ప్రమాదం తలుచుకుంటే బాధగా ఉంది కాని తప్పదు కదా. ఏదీ మారదు. ఎవరూ మారరు. మనమే మారితే పోలా అనుకుంటూ ఈ దివ్య దీపావళిని కుటుంబసభ్యులతో , మిత్రులతో ఆనందంగా జరుపుకుందాం.
మాలిక పత్రిక తరఫున రచయితలకు, పాఠక మిత్రులకు వెలుగుల, తపాసుల పండగ శుభాకాంక్షలు..
శుభం భూయాత్..
రచన:  డా. జె. గౌతమి సత్యశ్రీ …  Ph.D  
 
 
 
 
 
 
రక్తము లేదా నెత్తురు ద్రవరూపంలో ఉన్న శరీరనిర్మాణ థాతువు లేదా ఒక కణజాలము. ఇది జీవి మనుగడకి ఎంతో అవసరం. రక్తానికి సంబంధించిన ఈ అధ్యయనాన్ని ‘హిమటాలజీ (hematology)’  అంటారు. రక్తాన్ని చూడగానే వెంటనే ఆకట్టుకునేది దాని ఎరుపు రంగు. రక్తానికి ఈ రంగునిచ్చేది ఒక ప్రోటీను. దానిని  హీమోగ్లోబిన్  (hemoglobin) అంటారు.  రక్తానికి మూలాధారం నీరు. రక్తంలో దాదాపుగా 80% నీరే. ద్రవ పదార్థాలన్నిటిలో నీటియొక్క విశిష్టతాపం (specific heat) ఎక్కువ. అందువల్ల నీరు నిలకడ మీద వేడెక్కుతుంది, నిలకడ మీద చల్లారుతుంది. అలాగే శరీరప్రక్రియల వల్ల పుట్టిన వేడిని రక్తంలోని నీరు పీల్చుకున్నపుడు, నీరు సలసలా మరగదు, చెమటపట్టి శరీరం చల్లబడినప్పుడు మంచుముక్కలా చల్లబడిపోదు. అందువల్ల రక్తం నిదానపు గుణం కలిగి ఉన్నది.

రక్తాన్ని ఒక పరీక్షనాళంలో పోసి కాసేపు అలాఉంచితే మూడు భాగాలు (లేయర్స్) గా విడుతుంది. ఫై భాగం  ఎండుగడ్డిరంగులో, పారదర్శకంగా పైకి తేలుతూ కనిపిస్తుంది. దీనిని ‘ప్లాస్మా (plasma)’ అంటారు. దీని దిగువున కొద్దిపాటి మందంలో తెల్లటి లేయరు ఒకటి కనిపిస్తుంది. దీనిని ‘తెల్ల రక్తకణాలు ‘ లేదా తెల్లకణాలు (white blood cells or white cell or leukocytes) అంటారు. ఇక నాళికలో అట్టడుగునఉన్న ఎర్రటి లేయరును ‘ఎర్ర రక్తకణాలు ‘ లేదా ఎర్రకణాలు (red blood cells or red cells or erythrocytes)అంటారు.
 
ఎర్ర రక్తకణాలు (erythrocytes): హీమోగ్లోబిన్ అనే ప్రోటీనును కలిగి ఉండడంవల్ల ఈ కణాలు ఎర్రగా ఉంటాయి. ఇవి గుండ్రంగా, ద్విపుటాకారంలో ఉంటాయి. ఇవి బోన్ మేరో (bone marrow) లో ఉత్పత్తి అవుతాయి. ఈ విధ మైన ఉత్పత్తిని ఎరిత్రోపొయిసిస్ (erythropoesis) అని అంటారు. ఇలా ఉత్పత్తి అయిన కణాలు సుమారు 120 రోజులు జీవిస్తాయి. ఒక మి.ల్లీ. రక్తం లో 450 నుండి 500 కోట్ల ఎర్ర రక్తకణాలు ఉంటాయి. ఇవి ప్రాణ వాయువు (oxygen) ని శరీరమంతా రవాణా చేస్తాయి.
 
తెల్ల రక్తకణాలు (leukocytes): వీటిలో హీమోగ్లోబిన్ ఉండదు. అమీబా వంటి ఆకారాన్ని కలిగి ఉంటాయి. ఒక మి.ల్లీ. రక్తం లో 50 నుండి 90 లక్షల తెల్లరక్త కణాలు ఉంటాయి. లింఫ్ (Lymph)   కణాలలోను, ప్లీహం (Spleen) లోను ఉత్పత్తి అవుతాయి. వ్యాధులబారినుండి రక్షించడం వీటి విధి.
 
రక్తపళ్ళెరాలు (blood platelets): ఇవి రక్తకణాలతోనే కలసి ఉన్నా, బోన్ మేరోలోని మెగాకార్యోసైట్స్ కణాల నుండి ఉత్పన్నమవుతాయి. ఇవి ఒక మి.ల్లీ. రక్తం లో 150 నుండి 400 మిలియన్ల వరకు ఉంటాయి. వీటి జీవితకాలం 10 రోజులు మాత్రమే. ఇవి అవసరమైనప్పుడు అంటే మనకి దెబ్బ తగిలి ధమని (artery)  గాని, సిర (vein) గాని చిట్లి రక్తం స్రవించినప్పుడు ఆ భాగంపై, ఒక గడ్డ (clump) లా, ఒకదానితో ఒకటి అల్లుకుని (aggregation) రక్తస్రావాన్ని ఆపుతుంది. ఈ ప్రక్రియను రుధిరప్రతిబంధము మరియు రక్తంగడ్డకట్టుట (normal haemostasis and thrombosis) అని అంటారు. దీంట్లో మరికొన్ని రసాయన చర్యలు కూడా అదే సమయంలో జరుగుతాయి.  అయితే కొన్ని జన్యు (genes) లోపాల వల్ల మనుష్యులలో ఈ ప్రక్రియ లోపించి రక్తస్రావం లేదా ఆలశ్యంగా  రక్తం గడ్డకట్టటం జరుగుతుంది. ఈ జన్యులోపాలు ఉన్నవారు పైన దెబ్బతగిలితేనే కాదు, శరీరం లోపల కూడా అసాధారణమైన రక్తస్రావానికి (internal bruising or bleeding) గురి అవుతారు. ఇది ప్రాణాంతకమైన వ్యాధి.
 
ఈ రక్తపళ్ళెరాల జన్యుసంబంధిత వ్యాధులలో ముఖ్యమైనవి పళ్ళెరాల సంఖ్యాలోపం (low platelet count), అధిక సంఖ్యలో తయారీ కావడం (thrombocytosis) లేదా సంఖ్య కరెక్ట్ గా ఉన్నా, విధి నిర్వహణ లోపించడం (platelet dysfunction). సాధారణంగా కనబడే జన్యులోపం సంఖ్యాలోపం, తద్వారా వాటి విధినిర్వహణలో లోపం. దీనిని ‘థ్రాంబోసైటోపీనియా (thrombocytopenia)’ అని అంటారు.  ఈ సంఖ్యాలోపం జన్యు లోపాలవల్ల పళ్ళెరాల ఉత్పత్తి (platelet production) లో వఛ్చే తేడా. మరొక రకమైన లోపం, అసలు బోన్ మేరో లేదా బోన్ మేరో లో ఉన్న స్టెం సెల్ల్స్ (stem cells) కు హాని కలగడం. దీనివల్ల పైన వివరించబడిన రక్తవ్యవస్థలో మూడురకాల కణాల తయారీ కూడా దెబ్బతింటుంది. దీనిని  ‘ఏప్లాస్టిక్ ఎనీమియా (aplastic anemia)’ అని అంటారు. దీనివల్ల కూడా సంఖ్యా లోపం సంభవిస్తుంది. దీనికి తీసుకునే మందులుగాని, రేడియెషన్స్, ఇనఫెక్షన్స్ లేదా జన్యులోపాలు కారణం కావఛ్చు.
 
ఇతర లోపాల (జన్యుసంబంధంకానివి) వల్ల కూడా పళ్ళెరాల సంఖ్యాలోపం సంభవిస్తుంది. రక్తప్రవాహంలో స్వేచ్చగా తిరుగుతున్న పళ్ళెరాలకు, శరీరంలోని వ్యాధినిరోధక వ్యవస్థే (immune system) ప్రతిరక్షకాలను (antibodies) తయారు చేస్తుంది. ఇవి పళ్ళెరాల పైన ఉన్న వ్యధీకరణాలు (antigens) కు bind అయి పళ్ళెరాలని నాశనం చేస్తాయి. దీనివల్ల ప్రవాహంలో పళ్ళెరాల సంఖ్య తగ్గిపొతుంది. ఈ వ్యాధిని ఇడియోపతిక్ థ్రోంబోసైటోపీనిక్ పర్ప్యూరా (ideopathic thrombocytopenic purpura, ITP) అంటారు. అలానే రక్తం గడ్డ కట్టునప్పుడు జరిగే మిగతా రసాయన చర్యలు (coagulation) అధికంగా జరుగడంవల్ల కూడా ఎక్కువ మోతాదులో పళ్ళెరాలు వినియోగింపబడి, ప్రవహంలో వాటి సంఖ్య తగ్గిపోతుంది. ప్లీహము (spleen) వ్యాధిగ్రస్తమైనప్పుడు లేదా పెరుగుదలకు లోనైప్పుడు, పళ్ళెరాలను ట్రాప్ (trap) చేస్తుంది. దీనివల్ల కూడా ప్రవాహంలో పళ్ళెరాల సంఖ్యతగ్గుతుంది.

ఈ ప్రాణాంతక వ్యాధి లక్షణాలను వెంటనే కనిపెట్టి,  ట్రీట్మెంటు జరుపవలెను. జన్యుసంబంధమైన మరియు వైరల్ ఇన్ఫెక్షన్స్ వల్ల వచ్చిన వ్యాధికి ‘రక్తమార్పిడి (blood transfusion)’ ద్వారా మార్పును తేవచ్చు. ITP కి కార్టికో స్టీరైడ్స్ ని ఇస్తూ ట్రీట్ చేయవచ్చు.  ప్లీహవ్యాధులకు ప్లీహాన్ని తీసివేయడం తప్ప మరొక దారి లేదు. ఈ వ్యాధితో బాధపడువారు బలమైన ఎక్సర్ సైజ్ లు, ఫుట్ బాల్, బాక్సింగ్ లాంటివాటికి దూరంగా ఉండాలి. అది internal bruising కు దారి తీయవచ్చు. ఆల్కహాలుకు స్వస్తి చెప్పాలి, అది పళ్ళెరాల తయారీ పై ప్రభావం చూపవచ్చు. యాస్పిరిన్, ఇబూప్రొఫెను లాంటి మందులను డాక్టర్ల సలహాపై మాత్రమే తీసుకోవాలి, ఎందుకంటే అవి పళ్ళెరాల function పై ప్రభావం చూపుతాయి. ఇవి తీసుకోవలసిన జాగ్రత్తలు.
 
–
 
చీర .. ప్రపంచవ్యాప్తంగా గౌరవింపబడే భారతీయ సంప్రదాయపు వస్త్రాలంకరణ. వనితను నిలువెల్లా కప్పి ఆమెను దాచిపెట్టి, పెట్టకుండా మరింత అందంగా చూపిస్తుంది. ఈరోజుల్లో అమ్మాయిలు మరీ మాడర్న్ ఐపోవడంతో చీర కట్టడం  చాలా తగ్గించారు/ మానేసారు అని అంటారు కాని పెళ్ళిళ్లకు వెళ్లి చూడండి. రంగు రంగుల, తళుకు బెళుకుల చీర కట్టిన అమ్మాయిలతో కళకళలాడిపోతూ ఉంటుంది. నాడైనా, నేడైనా, భారతీయ వనితలకు మరింత వన్నె తెచ్చేది మేలైన చీర. ఎంత అభివృద్ధి చెందినా , ఎన్ని ఆధునిక వస్త్రధారణలైనా ఈ చీరకున్న గొప్పదనం చెక్కుచెదరనిది. అందుకే ఈ చీర అనే అంశం మీద పద్యాలు రాయమని అడగగానే వైవిధ్యమైన పద్యాలు అందించారు జె.కె.మోహనరావుగారు, ఆచార్య ఫణీంద్రగారు, డా.అనిల్ మాడుగులగారు, రవిగారు, టేకుమళ్ల వెంకట్ గారు. ఇక ఈ  పద్యాలను విశ్లేషించి అందమైన వ్యాఖ్యానంతోపాటు తనవంతు పద్యాలను ఇచ్చారు బ్నింగారు. ఈ అంశం చీర కు తగినట్టుగా చిత్రాన్ని ఇచ్చారు ఉదయ్ కుమార్ గారు,  పద్యాలను రాగయుక్తమైన శ్రవ్యకాలుగా మార్చి ఇచ్చారు పందిళ్ల శేఖర్ బాబుగారు. వీరందరికి మాలిక పత్రిక తరఫున హృదయపూర్వక ధన్యవాదాలు.
బ్నింగారు చివర్లో ఏదో విశేషం చెప్తున్నారు చూడండి. ఈ పద్యమంజరికి పని చేస్తూ చేస్తూ ఒక గొప్ప ఆలోచనకు పునాది వేసారు బ్నింగారు.. అదేంటో ఆయన మాటల్లోనే చదవండి..
అసలే అందమైన అమ్మాయి. మరింత అందమైన చీర కట్టుకుని హిమాలయ శిఖరాలవలె ఉన్నతంగా అలా నడిచివస్తుంటే, చుక్కలన్నీ రాలి ఆమె చీర కొంగులో ఒదిగిపోగా, మలయమారుతంలా ఆమె కొంగు అలా అలా కదలాడుతుంటే గుండె ఝల్లుమనదా మనసున్న మారాజుకి.. ఇక ఆ సొగసు చూడ ఎవరికైనా తరమా?

 
జె.కె.మోహనరావు:
 
మిత్రులు శ్రీమతి రాజమ్మా సీతారామన్ ఒకప్పుడన్నారు  రాజస్థానములో స్త్రీలు రంగురంగుల వస్త్రాలను ధరిస్తారు, కాని అక్కడ ప్రకృతిలో ఒకే రంగు – మట్టి రంగు.  కాని కేరళలో ఎక్కడ చూచినా నిసర్గసుందరి పలు వన్నెలతో సింగారించుకొంటుంది.  కాని అక్కడి స్త్రీలు ఎక్కువగా తెల్లటి వస్త్రాలనే ధరిస్తారు.  ఆ భావాలను ప్రకటించే క్రింది పద్యాలకు స్ఫూర్తియైన రాజమ్మగారికి కృతజ్ఞతలు.
 
తేటగీతి
గగనమున చండ సూర్యుని – కఱకు కాంతి
చూడ గనులకు గనిపించు-చుండు రంగు
ఈ యెడారిలో నొకటియె – పాయకుండ
మట్టి యిసుకల రంగులే – చుట్టు చూడ
 
సీసము
ఆకాశ వర్ణమ్ము – లా కృష్ణు వర్ణమ్ము
కనిపించె చీరలో – గలికి గట్ట
ఆమని పుష్పాల – యందమౌ రంగులే
యొక యింతి వలువలో – నుద్భవించె
చెట్టుపై కొమ్మలో – జిలుకల వన్నెలో
వసనమున్ దొడిగె నా – వనజనయన
సూర్యకాంతి సుమాల – సొబగుల బెడగుతో
శోభించె నొక భామ – సొగసు మీఱ
 
ఆటవెలది
అది యెడారి భూమి – యైనను వనితలు
వివిధ వర్ణ వస్త్ర – నవత జూపి
మోద మలర నెంతొ – ముగ్ధలై పాడుచు
నృత్య మాడి రొక్క – వృత్తమందు
XXX
ఉత్పలమాల
 
దూరమునందు నీలముగ – దోచెను సంద్రము నింగి యొక్కటై
బారులు బారులై వఱలె – బచ్చగ నావనిలోన వృక్షముల్
దారులలో గనంబడె ను-దారముగా సుమవర్ణ మాలికల్
కేరళ రాజ్యమందు గన – కేళిక లాడె ననూహ్య వర్ణముల్
 
తేటగీతి
రంగురంగుల ప్రకృతిలో – రమణు లచట
పుష్ప వృత్తమ్ములన్ గూర్చి – ముదముతోడ
శ్వేతచేలమ్ము ధరియించి – చెలువ మలర
నాడి పాడిరి సుందర – యామమందు
 
మిత్రురాలి భావాన్ని పదబద్ధం చేసానని నిజాయితీగా, నిస్వార్ధంగా మొదటే చెప్పినందుకు తొలిజోత. గ్రంధ చౌర్యాల, భావ చౌర్యాల ప్రసిద్ధ ప్రబుద్ధుల కాలంలో మోహనరావుగారి  మిత్రవాత్సల్యం ఆశ్చర్యానందాలు కలిగించాయి.
ఇక పద్యనేపధ్యం…
రాజస్థాన్‌లో మండిపడుతున్న సూర్యుడి ఎండ పొడి భూమ్మీదకు వంపేస్తే ఎర్రమట్టి నేలలా ఇసుక మండుతుంది. అదంతా ఏకవర్ణమే. మరో రంగు కనిపించడానికి ఆస్కారం లేదు. ఓ వర్ణపుష్పాలా? ఓ వన్నెల రాచిలుకలా – ఓ నీలాశమా – ఓ శరత్ జ్యోత్స్ననా?  ఏమీ  ఉండవు… కానీ అదే.. ఆ నేలే.. బృందావనంలా మారిపోయే మాయ ఉంది. అక్కడ వనితలు వివిధ వర్ణాల వస్త్రాలు ధరించడంతో వసంతం వచ్చేసింది. అందుకే అక్కడే బృందావన ‘వృత్తకేళి’ జరిపించారు కవిగారు.
అదే అద్భుతం.. అందులో వర్ణబేధాలు మననెలా మభ్యపెట్టాయో  పద్యభాగం చెప్తుంది. నీలాకాశం రంగు ఓ కలికి కట్టింది. అంతే నీలమేఘశ్యాముడు వచ్చినట్లే అయింది. వసంత కుసుమాల చిత్రవిచిత్ర వర్ణాల వసనాలు ఓ వనిత కట్టుకుంది. ఆమె ఆమనిని ఆవిష్కరించింది. కొమ్మలో చిలుకల్లా ఒక ముద్దుగుమ్మ ఆకుపచ్చరంగు కోక చుట్టింది. పొద్దుతిరుగుడు పూవుల రంగు సింగారం ఇంకో పొలతి చీరై అమరి పొద్దునాపేసింది. ఇంక అది ఎడారి అవుగాక…        సు’వర్ణ’ వస్త్రసుందరీ బృందం ఆడుతూ పాడుతూ ఆనందకేళిలో అది అక్షరాలా బృందావనమైంది.
ఇంక అలాటి ‘వర్ణ’  వర్ణనే… ఇక్కడ నేపధ్యం అచ్చమైన పచ్చని కేరళ.. దూరంగా ‘నీలి’ సంద్రం ఆకాశంతో చెలిమి చేస్తోంది. వరసదేరిన పొడుగైన పచ్చని వృక్షాలు. అరటి చెట్లా? కొబ్బరి చెట్లా? ఇక పూలతోటలా దారిపొడుగూ ఉదారంగా ఉన్నాయి కేరళంతా/వర్ణకేళికే!!
అలాంటి రంగుల నేపధ్యంలో అద్భుతమైన ప్రకృతిలో స్త్రీ తన ఉనికిని కోల్పోకుండా చీర రంగు మార్చేసింది. కేరళాంగనలు తెల్లటి చీరల్తో (విస్సు, ఓనమ్ పండుగలలో) మల్లెల రాసుల్లా మెరిసిపోతుంటారు. అలా (“కాంట్రాస్ట్ కలర్”) వర్ణవైవిధ్యం చూపటంతో చూడటానికి వేయి కనులు కావాలిగా. అక్కడివారి ఆటపాటల్తో ప్రకృతి కాంత కూడా పులకించిపోతుంది.
 
రవి ENV
 
కం|| కలువల రాయని చందముఁ
వెలుగొందు వదనము నందు వెలితిఁ గొలుపఁగా
యలివేణులుఁ గట్టిరి కరి
వలువపు పేలిక. యమవస పౌర్ణమిఁ జొచ్చెన్!
 
ఉ|| జూచితినొక్క ముగ్ధనటు సొంపుగఁ గట్టినఁ గావి చీరనున్
జూచిన కొద్ది జూఁచితిని సోకగు ప్రౌఢల వెల్లచీరలన్
యోచన జేస్తి మధ్యనిటు ఊహలఁ శ్యామఁపు చీరయందునన్
రోచిలు కేతువై యెగసె రూపములున్మది మూడువన్నెలై.
 

సీ! ఆనాడు గృష్ణుడు అతివ ద్రౌపదివేడ
చీరలొసంగెను చేడె కపుడె
ముత్తైదు యువతికి ముదితలెవ్వరయిన
చీరె సారె లిడుట శ్రేష్ఠ సమము
వధువుకు చీరెలో వడికట్టు బియ్యము
మూటగా గట్టంగ ముద్దు గొలుపు
కొంగులు ముడి వేయ క్రొత్త దంపతులకు
చీర సాటికి వేరు చేర గలదె!
తేగీ! చీరె  యందాన్ని యొనగూర్చు యేరి కయిన.
దేవతలకైన జీరలు దెచ్చి కట్టి
సుందరాకార మొప్పొంగ సొగసు జేసి
పూజ జేయంగ పొందరె పుణ్య ఫలము.
 
ఉ.  కొప్పున మల్లె పూలు జెడ కుప్పెలు బంగరు పట్టు చీరె తో
చప్పుడు చేయుచున్ దిరుగు చాతురి! శోభలు జూడగన్! అహో!
చెప్పగ జాల యా పసిడి చీరె ధరించిన లేమసోయగం
బప్పుడు, చీరె గట్టు తమ భార్యల మెచ్చని భర్తలుందురే!

అవును కదా! చందమామలా వెలిగే సుందరీమణుల వదనాలకి నల్లగుడ్డలు  చుట్టబెడితే పున్నమిని అమావాస్య కప్పెట్టినంత నొప్పెడుతుంది.ఎందుకీ ఆచ్చాదన? రోమియోల “గ్రహణం” జరగకుండా పున్నమి చందమామని నల్లమూటలో దాస్తోందా సుందరీమణి. వీరు చీర అనేదాన్ని క్లాత్ అనే అర్ధంలో రాశారా?  ‘సొగసు చూడ తరమా?’  అంటే సొగసు దాచ నయమే… అనిపించింది కాబోలు.
ఇంకో పద్యంలో
ముగ్గురమ్మల చీరల మువ్వన్నెలు చూసి జాతీయపతాక స్ఫురణకి తెచ్చుకున్నారు.  మానవ కాంతకైనా, దేవతలకైనా కూడా వివిధ సందర్భాలలో చీరను ఇవ్వడం మన భారతీయ సంప్రదాయం.  ఇచ్చే చీరని దర్శింపజేస్తూ.. కవి రాతిబొమ్మకి రంగైన చీరలు కట్టి మొక్కులిడి వరాలు పొందేందుకు ‘ఓ చీర’ వాడారు. ‘చీర అందాన్ని యొనగూర్చుయేరికైన’ అన్నారు. అందం కన్నాముందు చెప్పిన కొంగులు ముడివెయ్యడానికి చీర ముద్దుగొలిపేదనీ, వడికట్టు బియ్యపు ‘సారె’కు చీర శ్రేష్టమైనదనీ చెప్పి,  ఆదిలో శ్రీకృష్ణుడు తన చెల్లెలు ద్రౌపదికి ఇచ్చిన చీర ఆమెను ఎంత కష్టం నుండి ఆదుకుందో జ్ఞాపకం చేశారు. కృష్ణుని వేడుకుంటే చీరలిచ్చాడుగానీ, ఇది వేడక్కర్లేకుండా చేయాల్సిన మానినీ మాన సంరక్షణ. ఏదేమైనా ఈ పద్యం ఈ గుత్తుల్లో వర్ణబాహుళ్యంగావున్న సీసం. ఇంకో పద్యంలో మల్లెలు గుప్పుమని ముక్కుకి, బంగరు చీర చప్పుళ్లతో చెవులకీ, ఇక ఆ చీర సోయగాలలో మెరిసిపోయే భార్యలని భర్తలు (రెండూ బహువచనమే గనక పర్వాలేదు) మెచ్చకుండా ఉందురా అని రసవత్తరంగా వర్ణించారు కవి. కాదని ఏ భర్తా వాదించగలడు మరీ??
 
 
టేకుమళ్ల వెంకటప్పయ్య:
 
తే.గీ! పసిడి రంగుల బూసలు బచ్చమణులు
ఇంపు సొంపుగ పుట్టించి కెంపులీను
వర్కు చీరల ధరియించు వనిత లిపుడు
అంద మొప్పార శోభల నందుకొనరె!
 
తే!గీ! ఎండలోతల వేడికి మండుచున్న
చీరె కొంగును తలపైన జేర్చవచ్చు
పిల్లవాడిని జంకన బిచ్చగాండ్రు
జారి పోకుండ గట్టరే చీరె తోడ.
 
తే!గీ! చీరలుయ్యాలలందున్న చిన్ని శిశువు
తల్లి జోలకు హాయిగ ఉల్లమలర
నిదుర బోయెడి బిడ్డడు నిముష మందె
చీరలుయ్యల సౌఖ్యంబు జెప్ప తరమె!

 
తే!గీ! పల్లెలందున కూలియై పడతి; చీరె
పమిట కొంగును ఉండగా అమర జేసి
శిరసు పైనుండి బరువును జేర్చి యపుడు
యెచటి కైనను ఓర్పుతో యేగు ననఘ!
 
తే!గీ! విడువలేకను బిడ్డల విధికి నొదలి
అత్తమామల భర్తను మొత్తమొదలి
తనువు జాలింప బాధల తాపమొంది
చీరె కురిపోసి యుసురును చేడి వదలు.
 
చీర చక్కదనాలకి వెండి జలతారు బంగారు ఝరీలు కుట్టుట, పట్టుచీరకి బరువు, పరువూ పెంచడం నాటి నవాబులు, నరపతులకాలం నుండి నేటి నటవారసుల వివాహవైభవాలకీ జరుగుతోంది. అది పట్టునుండి నైలాన్ షిఫాన్ దాకా ఎంత పెట్టుకుంటే అంత. ఎంత కుట్టుకుంటే అంతలా ‘వర్క్’ కొద్దీ వైభోగం పెరుగుతోంది. మొన్నో జూనియర్ నటుడికి పెళ్ళైతే ఆ నటుడి అభిమాని తన హీరోకి నిజ హీరోయిన్ అవుతున్న దొరసానికోసం నవరత్నాలు కుట్టించిన పట్టుచీర కానుక ఇచ్చాడట. మరి సామాన్య వనిత స్వార్జితంగా కొనుక్కున్న  చీరకి పూసలు, చెంకీలు,జరీలు (బంగారు రంగుదారాలు) కొండొకచో చిప్స్, అద్దాల బిళ్లలూ పెట్టి కుట్టు కుంటోంది..రంగులతో లతలూ, పువ్వులూ చిత్రించి వెల తక్కువైనా విలువ పెంచేలా కొత్త శోభలదిమి  ఆనందిస్తోంది.. కవిగారి మొదటి పద్యం ఈ శ్రమతో సాధించిన సొంపుల గురించి చెప్పారు. మరో పద్యం బిచ్చగత్తె చాలీచాలని చిరుగుల చీర చెరుగుని చంకలోనున్న పిల్లాడు జారకుండా  కట్టుకోవడాన్ని చిత్రంగా చూపించారు. అసలే మండే ఎండలో కొంతభాగాన్ని నెత్తిమీద వేసుకోవచ్చుగానీ ఆ తల్లి పిల్లవానికి రక్షణ చూపటానికి తన చీరని ఉట్టిలా చుట్టుకుని వాణ్ని దాన్లో కూచోబెట్టుకుంది.
తర్వాత పద్యం ‘ ఉయ్యాలా చీర’ ఇప్పుడు తగ్గాయి గానీ,  ప్రతీ ఇంట్లోనూ అమ్మమ్మ చీర …బుజ్జి మనవల గుడ్డ వుయ్యాలగా ఇంటి మధ్యలో అమరేది. ఓ మెత్తటి.. బుజ్జి బొంత వేసి దాంట్లో బజ్జోపెట్టిన బుజ్జ్జి బాబు ఏపాటి నలుగుడు, నొప్పులు రాకుండా మెత్తగా, వెచ్చగాఉండేది. పైగా ఆ  చీరవాసనకి పెద్దాళ్ళు తన పక్కనే ఉన్నట్టు నిశ్చింతగా నిద్రపోయేవాడు. ఆ దృశ్యాన్ని తల్లి జోలపాటతో ఊపి చూపి , చీర ఉయ్యాల సౌఖ్యం జ్ఞాపకం చేసారు కవిగారు.  ‘శ్రమైక జీవన సౌందర్యానికి సమానమైనది లేనేలేదు’ అన్న శ్రీశ్రీ వాక్యంలా ఓ శ్రామికురాలి చీర సౌందర్యానికి జోహారు చెప్తున్నట్లుగా స్మరిస్తున్నారు కవి. ఆ పల్లెటూరి కూలి మహిళ తన పైట చెరగుని ఉండగా చుట్టుకుని నెత్తిమీద పెట్టుకుంది. దాని మీద ఇటుకల తట్ట పెట్టనీయండి, ఇసుక, సిమెంట్‌ల గమేళా పెట్టమనండి. ఆమె తలకి చీరే శ్రీరామరక్ష, చెమటోడితే తుడుచుకోవడానికి కూడా ఆ చెంగు పురివిప్పి వస్తుంది. వీవెనై వీస్తుంది కదా… చీరా నీ జన్మకిదో చరితార్ధ క్షణం.
ఇంకో చీర: అత్తింట కష్టాల కడలిలో మునిగినా, ఆమె కన్నీరు తుడవలేని చీర, అత్తమామల, భర్త, ఆడపడుచుల బాధల్తో పొంగే కన్నెరుని అదమలేని చీర, ఆమెకి ఉరివేసుకోవడానికి ఉపయోగపడింది. ఆ చీర పొత్తిళ్లలోనే కళ్లు తెరిచిన బిడ్డల్ని కూడా వదిలేసి పొమ్మని ‘ఆమె’ని సాగనంపేసింది. అంత కరకు కాఠిన్యం ఎలా వచ్చిందో ఆ చీరకి… అర్ధంకాదుకానీ.. ఈ పద్యాల్లో తనదయిన తలో చరిత్రనీ చెప్పే ప్రయత్నం చేసిన కవిని అభినందించమంటోంది చీర..!.
 
 
 
డా.ఆచార్య ఫణీంద్ర
 
కం. తన కంటె పొడుగు చీరను
తన మేనికి చుట్టుకొనుచు, తన చేతులకున్
కొన లందక కలతపడెడి
చినతల్లిని జూచినంత – చిందవె నవ్వుల్!
(బాల్యంలో – హాస్య రసం)

 
ఆ.వె. వయసు వచ్చినట్టి పడుచు పిల్లల ‘ఓణి’
కొంగు నిలువదాయె కోర్కె లూర!
వచ్చు వాడెవండొ – వాని స్పర్శ  యదేమొ
కొంగు తడిమి చూపు పొంగులందు!
(యవ్వనంలో – శృంగార రసం)

 
ఉ. బొడ్డును తాకుచున్ నడుము మొత్తము గుండ్రముగాను చుట్టి, పై
గుడ్డను నేటవాలు కుచ కుంభ యుగంబును గప్పి పైటగా,
అడ్డముగా గలట్టి కడ యంచును కుచ్చిళు లట్లు చెక్క – ఆ
దొడ్డ విశేష వస్త్ర మిడదో తరుణీమణి కంద చందముల్!
(ప్రౌఢత్వంలో – శాంత రసం)

 
కం. తడి చీర పిండి, చలిలో
వడివడిగా మేన జుట్టి, వల్లించి ‘హరి’న్
తడబడ నడుగులు నడిచెడి
కడు ముదుసలి బామ్మను గన – కరుగు హృదయమే!
(వృద్ధాప్యంలో – కరుణా రసం)

 
నవరసాల్లో నాలుగు రసాలు మాత్రమే  చీరలో ముడెట్టి చూపారు రచయిత. నవరసాల చీర మరీ పొడుగైపోతుందనుకున్నారేమో? (మిత్రుడు తనికెళ్ళ భరణి ఇలాగే చీరని నవరసాల కవితావిష్కరణ (వచన కవిత) చేశారు). డా. ఆచార్య ఫణీంద్ర రాసిన నాలుగు పద్యాలు హృద్యంగా బొమ్మ కట్టాయి.
చిక్కులదారంలో చిక్కుకున్న చిన్న చీమ ఎలా గిలగిలలాడిపోతుందో కదా.. అలా తనకంటే చాలా రెట్లు పొడుగు(చీర – అమ్మకి కూడా పొడుగే) కట్టుకోవాలన్న బాల్య చేష్ట చదువుతుంటే ఊహల్లో వీడియో తిరుగాడటం ఖాయం. కందపద్యాల పరిధిని దాటి ఆ చలన చిత్రం మైమరపిస్తుంది . అద్భుతం..
ఇక శృంగార రసానికీ, చీరకీ వరస, సరసం జగద్విదితం. కానీ ఈయన ఓణీల పిల్లలతో ఆపేసేరేలనో.. మరి. పెనిమిటి శృంగారంలో కుచ్చిళ్ల మడతల్లో దాగిన కావ్యాలు ఒక్క పద్యానికైనా నోచుకోలేదేమో… మధ్యలో ‘శాంత’రసానికి ప్రౌఢనాయికకి సాదా చీర కట్టారు. నయం మదర్ థెరీసా నీలమంచు తెల్లచీరని చలువ చెయ్యలేదు.   ఇంక తడిపొడి చీరని చూసి మరే రసానికి చుట్టకుండా మడిగట్టిన (తడిబట్ట) వయసుకొడిగట్టిన ‘బామ్మని’ (చీరని కాదు) చూపించి కరుణరసాన్ని కన్పట్టే ప్రయత్నం చేశారు.
ఏతావాతా మొదటిపద్యంలో ముచ్చటగొల్పే బాల్యక్రీడ దగ్గర ఆఫ్ చేసినా బావుండేదేమో. తీసుకున్న నాలుగు రసాలు నీరసించిపోయాయి..
 
 
 
డా.అనిల్ మాడుగుల
 
చీరలు సుందరీమణుల సిగ్గునుదాచెడు మాత్రమౌనె , విం
దారగనిచ్చు కన్నులకు  తామరసాయతనేత్రులెల్లరున్
కోరికదీరజూడ , కులుకుల్ మితిమీర పసందుజేయు , మం
దారమరందమిచ్చిప్రమదమ్మునుగూర్చెడు వల్లభాలికిన్ II

 
కొంగును గప్పి బిడ్డలకు కోమలులాకలి దీర్చుచుందు రా
కొంగు యొకింత చింపుకొని గుప్పున పొంగెడు నెత్తురాపుచున్
సంగతి నొంద్రు , నూతిఁ బడి చచ్చెడు వారికినూతమివ్వగా
రంగమునందునుందురబలల్ , పతి చెమ్మట దుడ్చి  శ్రాంతి  పో
వంగుశలమ్మునందగ త్రపన్ తలపెట్టరు వందనీయలై II
 
రంగుల చీర యంగనల రాజసమొప్పగఁ జేయుచుండు , ను
త్సంగము జేరు తత్ప్రియుని దాహము దీర్పుచు సేదదీర్చు , వీ
రాంగనలైనచో నడుములన్ బిగబట్టి పరాక్రమంబు లె
స్సంగురిపించు , చీరలకు సాటి మరొక్కటున్నదే ?

 
చీర కట్టులోన సింగారమొలకించి
కొంగున ముడివైచికొనును పతిని
భారతీయ మహిళ ప్రజ్ఞాధురీణయై
చీరకట్టులోని సారమిదియె.
 
భారత యంగనామణి   శభాషని మెచ్చెడు సంప్రదాయమొ
ప్పారగ కుంకుమాంకిత శుభావహమౌ వదనారవిందయై
చీరనుగట్టి లక్ష్మి కళ జిల్కుచు కన్పడు నెల్లవారికిన్
గౌరవభావమున్ కరయుగమ్ములుమోడ్చి నమస్కరింపగన్ II

 
ధరించినవారికి ఒద్దికగా నిండుగా శోభిల్లే చీర, చూసేవారికి మాత్రం ముద్దుగా, కన్నులపండుగా కనిపిస్తుంది. చూసే కళ్లకి ఎర్రచీర కట్టిన స్త్రీలు లక్ష్మిదేవిలా కనిపించవచ్చు. ఎరుపూ చూసినా, ఎత్తుమడం చూసినా అంటూ పిచ్చెక్కి రెచ్చిపోయేలా చేయవచ్చు. చూపు పసందు జేయటాన్ని డా.అనిల్ మాడుగులగారు అభివర్ణిస్తున్నారు..  అలాగే పాలిచ్చే తల్లి బిడ్డడికి పైటనడ్డం పెట్టడం తన శరీరాన్ని కప్పుకోవడమే కాదు బిడ్డకి దిష్టి (దృష్టిదోషం) తగలకుండా తనపై ఆ దృష్టి పడదని ప్రతీ మాతృమూర్తికీ తెలుసు.
అలాగే తనకోసమే, తన షోకుల కోసమే చీర  సింగారించదట ఆ స్త్రీమూర్తి! ఈ కవిగారి కళ్లు వెతికి కలంచేత నీరాజనం పట్టించిన కొన్ని జీవన చిత్రాల్ని అక్షరీకరించారు. ఎవరికో, ఎక్కడో, ఎప్పుడో, గాయమై నెత్తురు జిమ్ముతుంటే ఆ గాయానికి కట్టుగుడ్డగా చెంగు చిరిగిన ముక్క సిద్ధమౌతుంది. ప్రమాదాల బావిలో పడ్డవారికి చీరందించి చేయూతనిస్తూ (ఊతమిస్తూ) ధన్యమవుతోంది చీర. అలాగే శ్రమించి వచ్చిన పతి చెమట తుడిచి సేద తీరుస్తుంది చీర చెరగు. రాజసాల రంగుల చీర, భర్తకి అనుకూలంగా, సరస కోమలంగా శోభిల్లుతుంది. అలాగే వీరశూర భర్తకి  అక్షరాలా అర్ధాంగి కనక తనూ సత్యభామలా నడుము బిగిస్తుందా సుందరి.
ఇలా రాస్తున్న కవిగారు సమాజంలో ఉన్న నానుడిని పద్యానికెత్తి చిన్న చమత్కారం చూపెట్టారు. “చీరకట్టులోన సింగారమొలకించి కొంగున ముడివైచికొను”ట “భారతీయ మహిళ ప్రజ్ఞాధురీణత” అన్నారు. వివాహంతో కొంగులు ముడిపడటం  మాత్రమే మన ఆచారం ..కానీ కొంగున ముడివేసుకోడం ..చమత్కారం మాత్రం..
ఏతావాతా నిండుగా చీర కట్టిన స్త్రీలో మాతృమూర్తి, మహాలక్ష్మి కూడా కనిపించి, నమస్కరింపరింపదగిన స్థాయిలో ఉంది. ఆ సంప్రదాయ సంరక్షణిని గౌరవించారు.
మరి చీర మీద ఇంతమంది ఇంతందంగా పద్యాలు రాస్తే నేను మాత్రం ఎలా ఊరకుండగలను. మీరే చెప్పండి. ఇవి నా వంతు..
 
బ్నిం కందాల్లో అందాలు

 
శారీ బ్లౌజుల నడుమన
వేరే ఆచ్చాదనమ్మువేయక, మెరిసే
నారీ నడుముల మడతల్
వారెవ్వా చూపుచుండు వరములె చీరల్.
 
నేడీ మోడ్రన్ డ్రస్సులు
లేడీసుల గ్లామరంత ‘లెస్’ చేయుటకే
రౌడీల్లా పైటేయక
చూడే నా సొగసనంగ చూడరు జంట్సే.
 
జారే తీరే సూపరు
శారీ పైపల్లు కదల చక్కని సారే
వేరే టీషర్ట్ జీన్సుల
పోరీలను చూడలేరు పోకిర్లైనన్
 
దాయక దాచే సొగసుకి
సాయముగా సొంపులొలుకు శారీకన్నన్
సోయగము పెంచు కాస్ట్యూమ్
ఈయవనిన జూడగలమె యెచ్చోటైనన్
 
ఈ చీర మీద పద్యాలు రాయమంటే ఆచార్య ఫణీంద్ర, టేకుమల్ల వెంకటప్పయ్య, రవి, అనిల్ మాడుగుల, జె.కె.మోహనరావుగార్లు ఎంతో అందమైన పద్యాలు వివిధ అంశాలతో జోడించి రాసారు. కానీ ఈ పద్యాలను విశ్లేషించిన బ్నింగారు మాత్రం చీరను మరో కొంటెకోణంలో చూపించారు. ఎంతైనా బ్నింగారి స్టైలే వేరు కదా..  అందుకే  చీర అందాలను మరింత అందంగా కంద పద్యాలలో చూపించారు.
ఈ అబ్బాయిలున్నారే …  మరీ  కొంటెవారు.. శారీ, బ్లౌజుల మధ్య మెరిసే ఆ యింతి నడుము మడతలు  మామూలుగా కాక ఒక వరములా కనువిందు కలిగించడానికి తోడ్పడుతాయట చీరలు!  ఈనాడు అమ్మాయిలు ధరించే మాడ్రన్ డ్రెస్సులకన్నా చీరయే మరింత సొగసైనది. ఈ మాడర్న్ డ్రస్సులు ఆడవాళ్ల అందాన్ని తగ్గించడం మాత్రమే కాక, వాళ్లను రౌడీలలా చూపిస్తాయంటారు. అందమైన చీర కట్టుకున్న ఇంతి ముందుండగా కదులుతున్న ఆమె చీరకొంగును చూసి గుండె ఝల్లుమన్న పోకిరీలు టీషర్టు, జీన్సుల అమ్మాయిలను కన్నెత్తైనా చూడనంతగా మైమరచిపోతున్నారట. ఒంటినిండా కప్పే ఆరు గజాల చీర అతివ అందాలను దాచీ దాచకుండా, చూపి చూపకుండా ఆమె ఒంపుసొంపులను మరింత సోయగంగా చూపించే అద్భుతమైన కాస్ట్యూమ్ ఈ చీరకాక మరింకొకటి కలదా అని అంటున్నారు బ్నింగారు. ఇది ప్రపంచవ్యాప్తంగా అంగీకరించిన సత్యమే కదా.. అందుకే అందీ అందని జాబిల్లి అంటారు ఇటువంటి వాళ్లని. ఇప్పటికైనా అబ్బాయిలు ఈ మాటలను మరోసారి తప్పక మననం చేసుకొంటారు.
జ్యోతి వలబోజు
ముక్తాయింపు:
 
పాఠక మిత్రులకి .. అందరికీ బ్నిమ్నాభివందనం..
నేను ఫెమినిస్టుని. కాదుగానీ.. ‘ఫెమిన్ ఇష్టున్ని’! అందుకే.. నాకు పెద్ద అపఖ్యాతి ఉంది. ఆడపిల్లల్తోనే స్నేహాలు ఎక్కువని 🙂 పూర్తిగా నిజం కాదు గానీ ఖచ్చితంగా అబద్ధం కూడా కాదు. అయితే నా ఫ్రెండ్సనబడే ఆడపిల్లలు మాత్రం మోడ్రన్ డ్రస్సులు వేస్కుని నా ముందుకు రావడానికి భయపడేలా మాత్రం నిక్కచ్చిగా చెప్పేస్తూ వుంటాను.
నాకు స్త్రీత్వంమ్మీద విపరీతమైన ఇష్టం, గౌరవం. అంతకుమించిన ప్రేమ. నేను అందాన్ని ఇష్టపడతాను. (తప్పేం లేదు. అది ఎస్తటిక్ సెన్స్.. అంతే!!) భయపడకుండా.. మరో దురుద్ధేశ్యం లేకుండా. వాళ్లని మెచ్చుకోవడానికి జంకను! (నొచ్చుకోకుండా) వాళ్లు ఎలాగయితే ఇంకా బాగుంటారో చెప్తాను. “మీరీ చీరలో బావున్నారండీ..” అని మరొకళ్లూ… వేరొకళ్లో అంటే “నీ కళ్లలో కారం కొడతారోయ్” అనే మంచి అమ్మాయిలు కూడా.. “ఈ చీర నాకు బావుంటుందా?” అని నన్నే అడిగేటంత చనువు ఇచ్చిన ‘మంచి ఫ్రెండ్’ లాగే మసలుకుంటాను. దటీజ్ ద సీక్రెట్ ఆఫ్ మై ఫ్రెండ్‌షిప్. ఎప్పుడయినా నేనే కోపపడతాను కానీ… ఆడఫ్రెండ్స్‌కి నా మీద ఎప్పుడూ కోపం రాకపోవడానికి నా జెంటిల్‌మెన్‌షిప్‌కి లేదా ‘గుడ్‌బాయ్’త్వానికి నిదర్శనం!!  అలాగని నేను సిస్టర్ లవ్వో, గురుపత్ని రెస్పెక్టో పెట్టుకుని, అలా అమ్మాయిల్ని క్యూలో రమ్మని దణ్నాలెట్టి పంపించెయ్యను. ఒక రాతి బొమ్మనో, అమ్మవార్నో, అమ్మగానో, చెల్లీ.. అక్కగానో చూసిన ఫీలింగ్‌తోనే ప్రతీ ఆడపిల్లని చూసినవాడే ‘గ్రేటా’ అని వాదిస్తాను.
పోతన తన భాగవతంలో ‘ప్రహ్లాదు’ని గురించి “కన్ను దోయికి అన్య కాంత లడ్డం బైన మాతృ భావము చేసి మరలువాడు” అని చెప్తాడు. 🙂 ఇంకెలా చూస్తాడుట ‘పంచశరద్వయస్కుడూ.. బాలుడు…!! (5 ఏళ్ల కుర్రకుంక) (సరే సరే… సందర్భం చీర నుంచి పారిపోయినట్లుంది. చీర కట్టిన చినదాన్ల గురించి పోతోంది. వదిలేసి చీరల దుకాణంలోకి వద్దాం. ఏతావాతా నాకు చీరలంటే ఇష్టం అని ‘జ్యోతి వలబోజు’ గారికి ఎలా తెలిసిందో గానీ.. పద్యాలు చదివి విశ్లేషించగలరా? అన్నారు. “గలనో.. లేనో.. చెప్తాను . పంపండి” అన్నాను. చూస్తే “చీర సొగసు చూడ తరమా?” శీర్షికతో కొన్ని పద్యాలు.
“ఆహా.. చీరల్.. చీరల్…చీరల్.. రాస్తానోకే” అనేశాను.
చీరల సెలక్షన్‌లాగే ఉంది. అంచు బావుంటే రంగు నచ్చదు. రెండూ బావుంటే బూటా లాంటి భావవైరుధ్యాలు!! కాంప్రమైజవ్వాలా అని భయం.. మళ్లీ చదివితే… మళ్లీ చూస్తే ‘మన బ్రైన్‌కి సింక్ అయినవే… గొప్పవి’ అనే సైకాలజీ పాయింట్లో చూడ్డం మానేస్తే… కొత్త అందాలు. కొత్త కోణాలూ కన్పించాయి. అంటే ‘ప్రిజుడీస్’ వదిలేస్తే మరింత సౌందర్యం ఆస్వాదించవచ్చని తెల్సొచ్చింది. పద్యాలు ఎంజాయ్ చేస్తూ వ్యాఖ్య రాశాను.
విశ్లేషణ, విమర్శలాంటివి చదువుకున్నవాళ్లు చేసే పని. నేను అలాటి పెద్ద పనులకు ఫిట్ కాను అని నాకు తెల్సు. సరే నాకు నచ్చిన అన్ని లైన్లూ, అర్ధమైన లైన్లూ, వదలకుండా వ్యాఖ్యానించుకున్నాను. మెచ్చుకోవడానికి ముచ్చటపడ్డాను.
ఒక చోట మొహమాట పడ్డాను. మొహం చాటేశానో.. జ్యోతిగారు మరోసారి మనసుపెట్టి రాయమని అన్నారు గానీ మనసుపడి రాయమని రూల్ పెట్టలేదు. అలా రాసేశాక. అయిపోయిందని  సంతృప్తి పడ్తుంటే.. మీరూ రాయాలన్నారు. అమ్మో ఇదొటా ‘పనిష్మెంట్’ అందును. కానీ.. ‘చీరమోజు’ నాకు మహా జాస్తి కదా!
టపటపా అయిదు పద్యాలు రాశాను. రెండింటీకి కొట్టివేత కూడా లేకుండా.. కుదిరాయి… చాలనుకుని పంపించేశాక కూడా ధారాపాతంగా భావాలు ముప్పిరిగొన్నాయి. భాష తన్నుకు రావట్లేదు కానీ… 20, ముప్ఫై పద్యాలు.. ఈ నా  పుట్టిన్రోజుకి (28 అక్టోబర్) 56 పద్యాలు రాసి అర్ధశతకం డి.టి.పి కాపీ రిలీజ్ చేస్తా.. తర్వాత శతకం చేసేయొచ్చు. ఇదీ ప్రస్తుతం ఆలోచన.
అదీ సంగతి. ఇక వందన సమర్పణ..
 
(ఈ అవకాశం ఇచ్చిన జ్యోతిగారి గురించి మాత్రమే)
 
ఆవిడ గురించి నేను మొన్న రియలైజయిన నాలుగు వాక్యాలు చివ్వర్లో రాస్తాను గానీ.. నాకు ఏదో మహత్తర సంస్థ ఉంటే.. తానాలాంటి సంస్థ ఉంటే బృహత్తరంగా అభినందించాలని అనిపించింది. ఆవిడ చేస్తున్న బ్లాగులూ, రచనలూ, సేకరణలూ, ఇలా రెచ్చగొట్టి రాయించే ఉద్యమాలూ.. ఇవన్నీ చూస్తుంటే నా మట్టుకు నాకు ఇప్పుడు అర్జెంటుగా ప్రేమగా, గౌరవంగా, ఇష్టంగా ఇస్తున్న చిన్న బిరుదు ” పని రాక్షసి” ఆ బిరుదుకి చిన్న సన్మాన పత్రం ఈ క్రింది నాలుగు లైన్లు పాఠక మిత్రులు అంగీకరించెదరు గాక.
మీ బ్నిం
 
 
రచన: కృష్ణ అశోక్
 

 
అవును ఇంకా నేను బతికే వున్నాను..
మనసు అగాధమంత
ఘాడంగా పూడుకుపోయింది
గుండె గొంతు మధ్య శూన్యం
చిక్కగా పేరుకుపోయింది…
అయినా ఇంకా నేను బతికే వున్నాను…
 
అందంగా రంగులద్దుకున్న తెల్లని కాన్వాస్
మసి పట్టి నిశి వర్ణం పులుముకుంది..
స్టాండ్ లోని కుంచెలన్నీ
వానపాముల్లా పొర్లుతున్నాయి..
అయినా ఇంకా నేను బతికే వున్నాను..
 
కమ్మని కల(ళ)ల ఆశలన్నీ
కాలిపోయి కాంతిహీనమైనాయి…
రెక్కలు తెగి పడివున్న ప్రాణం
దిక్కుతోచక నిశ్శబ్దంగా కుములుతుంది…
అయినా ఇంకా నేను బతికే వున్నాను…
 
శిశిర మాసపు ప్రేమ వెల్లువంతా
గ్రీష్మ తాపపు ఆవిరిలా మారింది..
కనుల చుట్టిన చల్లని వెన్నెలంతా
చీకటి సూదులై గుచ్చివేస్తుంది ..
అయినా ఇంకా నేను బతికే వున్నాను…
 
తుళ్ళింతలతో తడిచిన దేహం
నిర్జీవంతో ఘనీభవిస్తుంది…
మృత్యుగంటికల శబ్దం
పంచేంద్రియాలకీ వినిపిస్తోంది….
అయినా ఇంకా నేను బతికే వున్నాను…
 
బతుకు బండి గాడితప్పి
స్మశానం దిశగా దారి మళ్ళింది…
కాని.. జీవన నిశీధిలో ఎక్కడో దూరంగా
మిణుగురు పురుగులాంటి కాంతి పుంజం…
అందుకే.. అందుకే  ఇంకా నేను బతికి వున్నాను..!!
 
 

రచన : అంగులూరి అంజనాదేవి
 
 
 
 
 
 
 
 
జీవితం గాఢమైంది.  నిగూఢమైంది.
స్వల్ప విషయాలకే ఆనందపడేలా చేస్తుంది.
కారణం లేకుండానే బాధపెడ్తుంది. కష్టపడకుండా, కొనకుండా, సంపాయించకుండా దొరికిన ప్రేమకోసం తాపత్రయపడేలా చేస్తుంది.హృదయంలోని ప్రేమనంతా బయటపెట్టి ఎన్నో అడగాలనుకునేలా చేస్తుంది.
రాత్రింబవళ్లు వువ్విళ్లూరుతూ నిద్రను చెదరగొట్టి, స్వప్నాలను దాచుకొని, సమస్యల్ని సృష్టించి ఒకరికోసం ఒకరు బాధపడేలా చేస్తుంది
భూమి మాత్రం గుండ్రంగా తిరుగుతూ నిమిషాలను, గంటలను  లాక్కెళ్తోంది.
కాలమేమో నిమిత్త మాత్రంగా తనపనిలో తను లీనమై వుంది.
దేదీప్య మొబైల్‌ తీసి నెంబర్‌ నొక్కి కాల్‌ బటన్‌ ప్రెస్‌ చేసింది. అవతల మొబైల్‌కి సిగ్నల్స్‌ వెళ్తున్నాయి…
మనసు లోతుల్ని తాకుతూ ‘కాలర్‌ టోన్‌’ గోదారి ప్రవహిస్తున్నట్లు, పక్షులు పాడుతున్నట్లు, చిరుగాలి చుట్టూ చేరి ‘నీ కళ్లు నేను తుడవనా’ అన్నట్లు అన్పిస్తోంది దేదీప్యకి.
అవతల వైపు నుండి …
‘‘హలో…చెప్పు దేదీప్యా!’’ అంటూ అతని గొంతు గట్టిగా విన్పించింది.  ఎన్నిసార్లు ఫోన్‌ చెయ్యమన్నా చెయ్యని దేదీప్య యిప్పుడెందుకు చేసిందో అర్థం కాక…
అతని గొంతు వినగానే ఏం మాట్లాడాలో తెలియక…
‘‘ హాయ్‌!’’ అని పలకరించిందే కాని ఆమె గొంతు పెగల్లేదు.
‘‘మాట్లాడు దేదీప్యా ! ఎందుకు ఆగిపోయావ్‌?’’ అంటూ అవతల వ్యక్తి  గొంతు ఆత్రంగా ద్వనించింది.
ఆమె మాట్లాడకుండా గట్టిగా ఏడ్చేసింది.
‘‘ఎక్కడున్నావు దేదీప్యా ? ఎందుకేడుస్తున్నావ్‌? ఏం జరిగింది?’’ అని అంటున్న అతని హృదయతంత్రులు ఆమెకేం జరిగిందోనన్న భయంతో తెగిపోయేలా వున్నాయి.
అతని గొంతులోని మార్థవానికి ఆమె మనసు కరిగిపోయింది
పంచుకునే వాళ్లుంటేనే  ఫలితానికైనా, ఫలానికైనా రుచి.భోగ భాగ్యాలు ఎన్నున్నా ఒంటరితనం కటిక చీకటి.
కాలం కడలిని దాటుకుంటూ, మరుగునపడ్డ జ్ఞాపకాలను ఆమె మనసు స్పృశిస్తుంటే చెవి దగ్గర మొబైల్‌ పెట్టుకొని ఏం చెప్పాలో అర్థం కాక అలాగే ఏడుస్తోంది…
అర్థం చేసుకున్నాడతను.
‘‘ ఏడవకు దేదీప్యా ! నువ్వు ఏడిస్తే నేను తట్టుకోలేను. నీ మనసు పూర్తిగా నీలోకి వచ్చినతర్వాతనే… నాతో సరిగ్గా మాట్లాడగలనన్న నమ్మకం నీలో ఏర్పడిన తర్వాతనే నా మొబైల్‌కి కాల్‌ చెయ్యి’’ అన్నాడతను.
 
* * * * *

వెంటనే ఆమె మనస్సు గతంలోకి వెళ్లిపోయింది.
సరిగ్గా మూడు సంవత్సరాల క్రితం……
దేదీప్య ఎం.బి.ఎ. సీటు కోసం కాకతీయ యూనివర్శిటి  క్యాంపస్‌లో వున్న కౌన్సిలింగ్‌ బ్రాంచి దగ్గరకి వాళ్ళ అన్నయ్య దేవేందర్‌ తో వెళ్లి…. అక్కడ చెట్ల నీడలో నిలబడిరది.
ఆమె చూపులు చెట్లను, ఇళ్ళను దాటుకుంటూ ఎక్కడికో వెళ్ళి నిలిచాయి.
ఆకాశం, భూమి కలిసే చోటును చూడాలంటే ఆమెకు చాలా ఇష్టం. ఆకాశం ఒక చిత్రకారుని కాన్వాస్‌లా మారి మబ్బుల డిజైన్‌ కోసం ఎదురు చూస్తుంటే మబ్బులొచ్చి సూర్యునికి అడ్డుపడ్డాయి. నేలకళ్లు మసక బారినట్లయ్యాయి. సూర్యుడు మబ్బుల చాటు నుండి బయటకు రాకముందే దేదీప్య కళ్లకి అభిరాం కన్పించాడు.
‘‘ఎవరీ హ్యాండ్‌సమ్‌ గాయ్‌,’’ అని మనస్సులో అనుకోకుండా వుండలేకపోయింది. కొన్ని క్షణాలు అతనివైపు అలాగే చూసింది.
స్టూడెంట్స్‌తో, పేరేంట్స్‌తో ఆ ప్రదేశం కిటకిటలాడుతోంది.
మైక్‌లో ‘ర్యాంక్స్‌’ అనౌన్స్‌ చేస్తున్నారు.
‘స్క్రీన్‌ డిస్‌ప్లే’ చేస్తున్నారు.
దేదీప్య అక్కడే నిలబడి అందులో వస్తున్న ర్యాంక్‌ కేటగిరిని,  సీట్స్‌ని గమనిస్తోంది. వాళ్ల అన్నయ్య కూడా  అదే పనిలో వున్నాడు.
మధ్యమధ్యలో అభిరాంని చూస్తోంది దేదీప్య.
ఎం.బి.ఎ. సెకండియర్‌ చదువుతున్న అభిరాం వాళ్ళ కజిన్‌ కోసం అక్కడికి వచ్చాడు.
వాళ్ళంతా తమకి సీటు ఏ కాలేజిలో వస్తుందో, ఏ కాలేజిని ‘చూజ్‌’ చేసుకోవాలో అర్థం కాని అయోమయస్థితిలో వున్నారు.
అక్కడున్న అబ్బాయిలు కాని, అమ్మాయిలు కాని ఒకరినొకరు పట్టించుకునేలా లేరు. వాళ్ళలో కొంతమంది పేరెంట్స్‌ కోసం, కొంతమంది కాలక్షేపం కోసం, మరికొంతమంది బాగా చదవి ఉన్నతమైన స్థాయిలోకి రావటం కోసం వచ్చిన వాళ్ళే వున్నారు.   ఉన్నతమైన స్థాయిలోకి వెళ్ళాక నలుగురికి ఎంతోకొంత ఉపయోగపడాలనుకునే వాళ్ళు కూడా వున్నారు.  ఆ కోవకు చెందిన వ్యక్తి దేదీప్య.  కొండంత ఆత్మవిశ్వాసంతో స్థిర నిశ్చయంతో ఆమె ఆలోచనలెప్పుడు ఆమె ముఖంలో ప్రతిఫలిస్తుంటాయి.
మళ్లీ ర్యాంక్‌ అనౌన్స్‌మెంట్‌ జరిగింది
ఆ అనౌన్స్‌మెంట్‌లో దేదీప్య పేరు విన్పించింది.
అంతవరకు అలర్ట్‌గా వున్న దేదీప్య  వెంటనే తన ర్యాంక్‌ కార్డుని పట్టుకెళ్లి కౌన్సిలింగ్‌ హాల్లో ‘సిస్టమ్‌’ ముందు కూర్చుని వున్న ఒక వ్యక్తి చేతికి యిచ్చింది.  కొద్దిసేపు అక్కడే నిలబడి తర్వాత బయటకొచ్చింది.
దేదీప్య అన్నయ్య కాస్త పక్కకి వెళ్లి అక్కడున్న పేరెంట్స్‌తో ఏ కాలేజి అయితే ఎం.బి.ఎ.కి బావుంటుందో అడిగి తెలుసుకుంటున్నాడు. తనకి తెలిసిన ‘ఇన్‌ఫర్‌మేషన్‌’ కూడా వాళ్లకి చెబుతున్నాడు.
దేదీప్య నిలబడలేక అక్కడే ఓ చెట్టుక్రింద వున్న చెయిర్లో కూర్చుంది.  దేదీప్యను చూడగానే కావ్య అనే అమ్మాయి వచ్చి ‘హాయ్‌!’’ అంది.  ఒకరిపేర్లు ఒకరు చెప్పుకొని ఒకరినొకరు పరిచయం చేసుకున్నారు.
తోడుగా వచ్చిన తన తల్లి సరళమ్మను దేదీప్యకు పరిచయం చేసింది కావ్య.
‘‘మాది నల్గొండ దేదీప్యా! ఇక్కడ మాకు తెలిసిన వాళ్లెవరు లేరు.  కావ్యకి ఏ కాలేజీలో సీటు వస్తుందో అని కంగారుగా వుంది. ఏ కాలేజీలో సీటు తీసుకోవాలో అర్థం కాకుండా వుంది!’’ అంది సరళమ్మ.
‘‘ అంత కంగారు పడొద్దు ఆంటీ! మిారు ప్రశాంతంగా వుండండి! కావ్యకి మంచి కాలేజీలోనే సీటొస్తుంది.’’ అంటున్న దేదీప్యను చూస్తుంటే తమకెంతో దగ్గరి మనిషిలా అన్పించింది, సరళమ్మకి.
‘‘దేదీప్యా ! నీకు తోడుగా ఎవరొచ్చారమ్మా?’’ ప్రేమగా అడిగింది సరళమ్మ.
‘అన్నయ్య వచ్చాడు ఆంటీ! అదిగో అక్కడ మాట్లాడుతున్నాడే ఆయనే మా అన్నయ్య.’’ ‘‘అంది దేవేందర్‌ని చూపిస్తూ దేదీప్య .
‘‘అన్నయ్య ఏంచేస్తున్నారమ్మా?’’ అంటూ ఆసక్తిగా వివరాలు అడిగింది సరళమ్మ.
‘‘హైదరాబాదులో ఒక ప్రైవేటు కంపెనీలో ఇంజనీరు ఆంటీ! వదిన వరంగల్‌లోనే జాబ్‌ చేస్తోంది.  అన్నయ్య వారానికి ఒకసారి వదిన దగ్గరికి వచ్చివెళ్తుంటాడు.  నా స్టడీ డిస్టర్బ్‌ కాకుండా నన్ను హాస్టల్లో వుంచి చదివించారు.  డిగ్రీ వరకు ఖమ్మంలో చదివాను.  ఈ వరంగల్‌  నాకు కొత్త’’ అంది దేదీప్య.
తెలిసిన వాళ్లెవరో కన్పించడంతో వాళ్లవైపు వెళ్లింది సరళమ్మ.
అనౌన్స్‌మెంట్‌లో దేదీప్య పేరు విన్పించగానే సడన్‌గా కుర్చీలోంచి లేచింది. అభిరాం దృష్టి యాదృశ్చికంగానే దేదీప్య పై పడిరది.  కౌన్సిలింగ్‌ హాల్‌వైపు వెళ్తున్న దేదీప్య కదులుతున్న గులాబి గుంపులా అన్పించింది అభిరాంకి.  ‘వావ్‌’ అనుకున్నాడు.
తీరైన ఆమె స్ట్రక్చర్‌, కుదురైన ఆ నడక, నడుస్తున్నప్పుడు కదులుతున్న ఆ హెయిర్‌స్టైల్‌ని అలాగే చూశాడు.
అందాన్ని అస్వాదించటంలో అతని ముందు ఏ ఆర్టిస్ట్‌ పనికిరాడు.
దేదీప్య పేరు ర్యాంక్‌ తో సహా అనౌన్స్‌ చేశారు. లోపలే వున్న దేదీప్య తనకి వచ్చిన ఆష్షన్‌లో వరంగల్‌ అల్లూరి కాలేజిని చూజ్‌ చేసుకుంది.
కావ్యకి కూడా దేదీప్యకి వచ్చిన కాలేజీలోనే సీటొచ్చింది.
‘‘మిా ఇద్దరికి ఒకే కాలేజిలో సీటురావడం నాకు ధైర్యంగా వుంది దేదీప్యా!’’ అంది సంతోషపడ్తూ సరళమ్మ అదే విషయం దేవేందర్‌ తో కూడా చెప్పింది. దేవేందర్‌ సంతోషించాడు.
‘‘ఆంటీ! వీలైతే ఇప్పుడు మా యింటికి రండి! తర్వాత వెళ్దురుగాని’’ అంటూ ఆహ్వానించింది దేదీప్య.
‘‘ ఇప్పుడు వీలుకాదు దేదీప్యా! ఇంటి దగ్గర అంకుల్‌ ఎదురు చూస్తుంటారు.  మిా కాలేజీలు మొదలయ్యాక ఒక రోజు వచ్చి కావ్యను మంచి హాస్టల్లో జాయిన్‌ చేసి వెళ్తాను. అప్పుడు మిా  ఇంటికి తప్పకుండా వస్తాను’’. అంది సరళమ్మ దేదీప్య ఆహ్వానానికి ఆనందిస్తూ.
‘‘ ఓ.కె. ఆంటీ! కావ్యా బై ’’. అంటూ అన్నయ్య బైక్‌ మిాద ఎక్కి ఇంటికెళ్లింది దేదీప్య
వెళ్తూ, వెళ్తూ, మళ్లీ అభిరాం కన్పిస్తే చూడాలన్న కుతూహలంతో కౌన్సిలింగ్‌ హాల్‌ కన్పించినంతవరకు చూస్తూనే వెళ్లింది.
ఆ టైంలో ఆభిరాం అక్కడ లేడు.  వాళ్ల కజిన్‌తో కలసి కౌన్సిలింగ్‌ హాల్లోకి వెళ్లాడు.
వాళ్ల కజిన్‌కి హైదరాబాద్‌లో టాప్‌ టెన్‌ కాలేజీలో సీటొచ్చింది.
 
* * * * *
 
తెల్లవారుజామునే నిద్రలేచి రెడీ అయ్యి, పుష్ఫుల్‌ ట్రైనెక్కి హైదరాబాద్‌ వెళ్లాడు దేవేందర్‌. ప్రాజెక్టు వర్క్‌ కోసం అదే ట్రైనెక్కి అభిరాం కూడా హైదరాబాద్‌ వెళ్లాడు.
ఉదయం తొమ్మిది గంటలు దాటటంతో దేవేందర్‌ భార్య అపురూప తనకి ఆఫీసు టైమవుతుందని త్వరత్వరగా రెడీ అవుతోంది.
దేదీప్య టీ.వి. చూద్దామని కూర్చుంటే కరెంట్‌ పోయింది.  గాలి రాకపోవడంతో ఊపిరాడనట్లై ‘ఉఫ్‌’ అంటూ అక్కడేవున్న పేపరు అందుకొని తలమీద పెట్టుకొంది. దేదీప్యనలా చూడగానే నవ్వొచ్చింది అపురూపకి.
దేదీప్యకి బోర్‌గా వుంది. బయట కెళ్దామంటే తోడు  ఎవరూ లేరు. చదువుదామంటే బుక్స్‌ లేవు.  మూలుగుతున్న నక్క మిాద తాటికాయపడ్డట్లు కరెంట్‌ కూడా ఇప్పుడేపోయింది.
అప్పటికే సర్దిపెట్టుకొని వున్న లంచ్‌బాక్స్‌ని బ్యాగులో పెట్టుకుంటూ
‘‘దేదీప్యా! నేను ఆఫీసుకి వెళ్లివస్తాను. నేను వచ్చేవరకు క్రిందకెళ్లి మామ్మ దగ్గర కూర్చో టైంపాస్‌ అవుతుంది. అలానే తాతగారి దగ్గర మంచి బుక్స్‌ వుంటాయి.  తెచ్చుకొని చదువుకో’’ అంది అపురూప.
ఏ మాత్రం కదలకుండా అలాగే కూర్చుని వున్న దేదీప్య వైపు చూస్తూ
‘‘ఓ… నీకు మామ్మతో పరిచయం లేదు కదూ!  నాతోరా! పరిచయం చేస్తాను.  నిన్ను మామ్మకి పరిచయం చేసి, అటునుండి అటే ఆఫీసుకి వెళ్తాను’’. అంది అపురూప.
‘‘సరే! వదినా!’’ అంటూ క్రిందకు దిగుతున్న అపురూపతో తను కూడా క్రిందకి దిగింది దేదీప్య.
త్వరత్వరగా దేదీప్యను ఇందుమతికి పరిచయం చేసి వురుకులు, పరుగులు అన్నట్లుగా ఆఫీసుకెళ్లింది అపురూప.
మెరూన్‌ కలర్‌ అంచున్న ఆకుపచ్చని గద్వాల్‌ చీర కట్టుకొని పెద్దబొట్టు పెట్టుకొని, సోఫాలో కూర్చుని వున్న ఇందుమతిని చూడగానే గౌరవ భావం కల్గింది దేదీప్యకి. దేదీప్య వైపు చూస్తూ…..
‘‘నీపేరు నాకు బాగా నచ్చింది దేదీప్యా ! నువ్వు కూడా బాగున్నావ్‌!’’ అంటూ దేదీప్య చేయిపట్టుకొని తన పక్కన కూర్చోబెట్టుకొంది ఇందుమతి.
క్యాలండర్‌లో వుండే ‘అమ్మవారికి’ ఈ ఇందుమతికి రూపురేఖల్లో పెద్ద తేడా లేదు అని మనస్సులో అనుకొంది దేదీప్య.
‘‘ఏం చదువుతున్నావు దేదీప్యా?’’ అడిగింది ఇందుమతి.
‘‘డిగ్రీ అయిపోయింది బామ్మా! ఎం.బి.ఎ. లో సీటొచ్చింది.’’ చెప్పింది దేదీప్య.
‘‘ఎం.బి.ఎ. సీటు ఏ కాలేజీలో వచ్చింది?’’ ఆసక్తిగా అడిగింది ఇందుమతి ఆమె ఆ రోజుల్లో బాగా చదువుకున్న మహిళ.ఇంగ్లీష్‌ చదవటం,రాయటం బాగావచ్చు.
‘‘అల్లూరి కాలేజిలో వచ్చింది బామ్మా!’’ అంది దేదీప్య.
‘‘ నా మనవడు అభిరాం కూడా ఎం.బి.ఎ. సెంకడియర్‌ చదువుతున్నాడు.  అల్లూరి కాలేజిలోనే. అదిగో ఆ ఫోటోలో వున్నాడే. వాడే నా మనవడు. ప్రాజెక్టు వర్క్‌ కోసం ఈ రోజు హైదరాబాద్‌ వెళ్లాడు’’. అంటూ గోడకి వున్న అభిరాం ఫోటోని చూపించింది,  ఇందుమతి.
ఫోటో వైపు చూడలేదు దేదీప్య. వాళ్ళ మనవడితో తనకేంపని అన్నట్లుగా మౌనంగా కూర్చుంది.
ఇందుమతి ఆ ఫోటోనే దీక్షగా చూస్తూ….
‘‘ఈ ఫోటో మా తోటలో తీసిందే.  పూలను చూసి ఎలా పరవశించి పోతున్నాడో చూడు.
పువ్వులన్నా, ఆకులన్నా, చెట్లన్నా చాలా యిష్టం వాడికి. చిన్నవయసులో వున్నప్పుడు పచ్చటి పూలమొక్కలున్న తోటల్లో, చేలల్లో ఎక్కువగా తిరుగుతుండేవాడు.  వేళకి వాడ్ని పట్టుకోవాలంటే నావల్ల అయ్యేది కాదు. ఎండలో తిరగటం అంత మంచిది కాదని పనిపిల్లాడితో గొడుగు యిచ్చి పంపేదాన్ని.  కాలేజి స్టడీస్‌కి వచ్చాక ఎండలో
తిరగటం కాస్త తగ్గించాడు.  మొదటి నుండి వాడి బాధ్యతంతా నాదే.  వాళ్లమ్మది కాదు’’ అంటూ కాస్త గర్వంగా, అంతపెద్ద మనవడు తనకు వున్నందుకు మరికాస్త మురిపెంగా చూసింది ఇందుమతి.
వింటూ కూర్చుంది దేదీప్య. పెద్దవాళ్ల మాటల్ని ఎంత శ్రద్ధగా వింటుందో, నచ్చకపోతే అంతే శ్రద్ధగా ‘నో’ అని కూడా చెబుతుంది.
‘‘ఎవరితో మాట్లాడుతున్నావు ఇందూ?’’ అంటూ అప్పుడే హాల్లోకి వచ్చాడు నారాయణరావు.
ఇందుమతికి ఎదురుగా కూర్చుంటూ, ‘ఎవరీ కొత్తవ్యక్తి’ అన్నట్లుగా దేదీప్యను చూశాడు.
‘‘మన పై పోర్షన్‌లో అద్దెకుండే దేవేందర్‌ చెల్లెలండి! పేరు దేదీప్య. మన అభిరాం చదివే కాలేజీలోనే సీటొచ్చిందట. వీళ్లకి యింకా క్లాసులు మొదలవలేదు.  అందుకే ఇంట్లో వుంది’’ అంది ఇందుమతి.
‘‘అలాగా! చూడమ్మా! దేదీప్యా! నా పేరు నారాయణరావు. కాకతీయ యూనివర్శిటీలో లెక్చరర్‌గా పనిచేసి రిటైరయ్యాను. ఇందుమతి నాభార్య’’ అంటున్న ఆయన మాటల్లో బోలెడు తృప్తి.
వాళ్ల మాటలు వింటూనే చుట్టూ పరిసరాలను గమనిస్తోంది దేదీప్య.
ఆ హాల్లో ఓ మూలగా ఇత్తడి కుండీల్లో గుబురుగా పెరిగి, తీగలు సాగిన ‘మనీప్లాంట్‌’ దేదీప్య ను బాగా ఆకర్షించింది.
హాల్లోకి అడుగుపెట్టగానే అందరికి కన్పించే విధంగా మెటల్‌తో తయారు చేసిన కవుల విగ్రహాలు ప్రత్యేక ఆకర్షణగా వున్నాయి.
వాటిలో బమ్మెర పోతన, శ్రీ. శ్రీ. చలం, కాళోజి నారాయణరావు, ఇంకా తను గుర్తుపట్టలేని కొంతమంది పురాతన కవుల విగ్రహాలు వున్నాయి.
‘‘ఈ విగ్రహాలు బావున్నాయి బామ్మా! ఎక్కడ తెప్పించారు? హాల్లోకి రాగానే యివే షోగా అన్పిస్తున్నాయి’’. అంటూ ఆసక్తిగా వాటినే చూస్తున్న  దేదీప్య భుజంపై ఆప్యాయంగా చేయి వేసింది ఇందుమతి.
‘‘వీటినిక్కడ షో కోసం పెట్టలేదు  దేదీప్యా! మీ తాతగారికి కవులన్నా, కవిత్వమన్నా చాలా ఇష్టం. సొంతంగా కవితలు కూడా రాస్తారు. ఆయన రాసిన ఒక కవితాసంపుటికి అవార్డు వచ్చింది’’ అంది ఇందుమతి.
‘‘అవునా తాతగారు! మిారు కవితలు రాస్తారా? కథలు, కవితలు, నవలలు చదవాలన్నా, అవి రాసేవాళ్లతో మాట్లాడాలన్నా నాకు చాలా ఇష్టం.’’ అంది  దేదీప్య.
‘‘వరంగల్‌లో రాసేవాళ్లు బాగానే వున్నారు  దేదీప్యా ! వాళ్లలో కవితలు రాసేవాళ్లు, నవలలు రాసేవాళ్లు,స్వీయ చరిత్రలు రాసేవాళ్లు వున్నారు. వాళ్ళంతా అప్పుడప్పుడు వచ్చి తాతగారిని కలసివెళ్తుంటారు.  వాళ్ళందరితో మంచి సత్‌ సంబంధాలు వున్నాయి.’’ అంది ఇందుమతి.
‘‘సాధ్యమైతే వాళ్ళందరిని చూడాలని వుంది.  వాళ్లు రాసినవి చదవాలని వుంది.’’ అంటూ తన మనసులోని మాట చెప్పింది  దేదీప్య.  దేదీప్యకి సాహిత్యం పట్ల గొప్ప అభిమానం.
చదివేవాళ్లు తక్కువగా వున్న ఈ రోజుల్లో  దేదీప్య అలా అనటం నారాయణ రావుకి నచ్చింది.
‘‘ఇంత కాలానికి మీ తాతగారికి మంచి శ్రోతవు, పాఠకురాలువు దొరికావు దేదీప్యా! శ్రీ. శ్రీ గురించి చలం గురించి నాలుగు మాటలు వినమన్నా, చదవమన్నా, ఆమడ దూరం పోతాడు అభిరాం!’’ అంటూ నవ్వింది ఇందుమతి.
‘‘అభిరామే కాదు ఇందూ! ఈ రోజుల్లో చాలా వరకు సాహిత్యం పట్ల అలాగే వున్నారు.
ఒకప్పుడు కవితలు చదివేవాళ్ల కన్నా నవలలు చదివే వాళ్లే ఎక్కువగా వుండేవాళ్లు. ఇప్పుడు అంతో, ఇంతో నవలలు కన్నా కవితలు చదివేవాళ్లే అక్కడక్కడ కన్పిస్తున్నారు.  అది కూడా మినీ కవితలు, నానీలు అయితేనే చదువుతున్నారు’’ అన్నాడు నారాయణ రావు.
‘‘ఎందుకని తాతగారు?’’ అంది  దేదీప్య.
‘‘నవలలు  చదవాలంటే తీరిక, ఓపిక చాలా అవసరం. ఇప్పటి అలవాట్లు, ఆలోచనలు, మనిషికి టైం లేకుండా చేస్తున్నాయి.  ఒక దశాబ్దకాలం నుండి నవల అంతరించిపోతున్నట్టే అందరం అనుకుంటున్నాం.  పాఠకులు లేరని రచయితలు,  రచయితలు లేరని పాఠకులు నవలా సాహిత్యానికి దూరమవుతున్నారు. పాఠకుల్లో పఠనాశక్తి కొరవడటం, రచయితలు రచనలు చెయ్యకపోవడం రెండూ తప్పే. అక్షరాన్ని అభినందించలేకపోవటం ఆరాదించకపోవటం ఇంకా తప్పు’’ అన్నాడు నారాయణరావు.
‘‘అక్షరం పట్ల మీకున్న అభిరుచి అందరికి వుండొద్దూ! అందులో ఇది కంప్యూటర్‌ యుగం’’ అంది ఇందుమతి.
‘‘ఎంత కంప్యూటర్‌ యుగమైనా వేళ్ల సందుల్లోంచి పాయసంలా జారిపోతున్న కాలాన్ని నవల చదవటానికి ఉపయోగిస్తే తప్పేంటి? మన తెలుగులో కాని, ఇంగ్లీష్‌లో కాని ఎంతోమంచి నవలలు వున్నాయి’’. అన్నాడు నారాయణ రావు.
నవల దొరికితే వదిలిపెట్టని  దేదీప్య నారాయణ రావు నోటివెంట నవలల గురించి విన్పించటంతో ఎంతో ప్రియంగా చూసింది.
‘‘ఆ నవలలు మీ దగ్గర వున్నాయా తాతగారు?’’ ఆశగా అడిగింది దేదీప్య.
‘‘కొన్ని నవలలు వున్నాయి దేదీప్యా! రా. నా గదిలోకి వెళ్లి కూర్చుందాం. నేనీ మధ్యన రాసిన వ్యాసాలు కొన్ని చూపిస్తాను’’. అంటూ  దేదీప్యను ఆయన గదిలోకి ఆహ్వానించాడు.  వెంటనే లేచి ఆయన వెంట వెళ్లింది  దేదీప్య
ఆ గదిలోకి వెళ్లగానే… ‘‘దేదీప్యా ! పుస్తకాలు అనేవి  కవి అనంతమైన కాల సముద్రం ఒడ్డున నిర్మించిన లైట్‌ హౌస్‌లు. వాటి వెలుతురు మనోమాలిన్యమనే చీకటిని తొలగిస్తుంది. తల్లి శరీరాన్ని పోషించి పెంచితే పుస్తకాలు హృదయాన్ని పోషించి పెంచుతాయి. పాత బట్టలు ధరించినా పర్వాలేదు కాని, కొత్త పుస్తకాలను మాత్రం కొనకుండా వుండలేను. పుస్తకాలను మించిన అందమైన ఫర్నిచర్‌ మరొకటి లేదు నా దృష్టిలో. ఇదీ నా ప్రపంచం. ‘‘అంటూ తన గదిలో వున్న పుస్తకాల వైపు చూపించాడు నారాయణరావు.
ఆజాను భాహువులా వున్న నారాయణరావు ధోవతీ లాల్చీలో చూడగానే ‘నమస్కారం’ పెట్టేలా అన్పిస్తారు. పోషక విలువలు కలిగిన తిండివల్ల వయసు ప్రభావం ఆయన మిాద అంతగా పడలేదు.  ఆరోగ్యంగా, ఆనందంగా వున్నారు.
ఆ గదిలో పుస్తకాలన్నీ క్రమపద్ధతిగా అమర్చి వున్నాయి.  గది గోడల్లో పొందికగా వున్న అరల నిండా సాహిత్యానికి, విజ్ఞానానికి,వేదాంతానికి సంబంధించిన పుస్తకాలే కాక మంచి, మంచి నవలలు కూడా వున్నాయి.
నారాయణరావు కూర్చోమనగానే కూర్చుంది  దేదీప్య.
అక్కడే కూర్చుని నారాయణ రావు  రాసిన కొన్ని వ్యాసాలను చదివి అప్పటికప్పుడే ఆ వ్యాసాలపై తన అభిప్రాయాన్ని చెప్పింది.
చిన్నపిల్లాడిలా పొంగిపోయాడు నారాయణరావు. ఆయన్నలా చూస్తూంటే సంతోషమనిపించింది దేదీప్యకి.
ఎప్పుడైనా కళాకారులు చిన్నపిల్లల్లాంటివారు. రవ్వంత ఉత్సాహం వారిపట్ల చూపిస్తే పొంగిపోతారు. మీ విజయాన్ని మేము గమనిస్తున్నాం అని అభిమానం కురిపిస్తే రెట్టింపు ఉత్సాహంతో మరింత కృషి చేస్తారు.
దేదీప్య సమక్షంలో తన భర్త ముఖం అంతగా వెలిగిపోతుంటే ఇందుమతికి ఆనందంగా అన్పించింది.
‘‘చాలా కాలం తర్వాత మిా తాతగారిలో నిజమైన సంతోషాన్ని చూస్తున్నాను  దేదీప్యా! అప్పుడప్పుడు వచ్చివెళ్తుండు.’’ అంది ఇందుమతి.
‘‘సరే !బామ్మా !’’ అంటూ నారాయణ రావు తనని చదవమని ఇచ్చిన ‘అసమర్థుని జీవన యాత్ర’’ నవలను పేజీలు తిప్పుతూ కూర్చుంది.
ఆ దంపతుల సమక్షంలో ఎంతసేపు కూర్చున్నా యింకా కూర్చోవాలనిపిస్తోంది  దేదీప్యకి.
 
* * * * *
 
ప్రాజెక్టు వర్క్‌ కోసం హైదరాబాదు వెళ్లిన అభిరాం రెండు రోజుల తర్వాత ఇంటికొచ్చాడు.
వంటగదిలోంచి వాళ్ల మామ్మ అడిగే కొశ్చన్స్‌కి ఆన్సర్స్‌ చెబుతూ రిలాక్స్‌గా సోఫాలో కూర్చున్నాడు. గాలి సరిపోనట్లు అన్పించి ఫ్యాన్‌ స్పీడ్‌ పెంచుకున్నాడు.
ఇందుమతి ఎప్పుడైనా అంతే! మనవడి చదువు గురించి శ్రద్దగా అడిగి తెలుసుకుంటుంది.
అభిరాం ఎం.బి.ఎ. థర్డ్‌ సెమ్‌కి రాగానే`మార్కెటింగ్‌ బాగుంటుందా? ఫైనాన్స్‌ బాగుంటుందా? హెచ్‌.ఆర్‌. అయితే ఎలా వుంటుంది? అని వాటి గురించి తెలిసిన వాళ్ల దగ్గరకి వెళ్లి తెలుసుకొని, వాళ్లు చెప్పే దాన్ని బట్టి అబ్బాయిలకి మార్కెటింగ్‌ అయితే మంచి ఫ్యూచర్‌ వుంటుందని అర్థం చేసుకొని ‘మార్కెటింగ్‌’ తీసుకున్నాడు.
‘‘ నీ ప్రాజెక్టు విషయం ఏమైందిరా అభిరాం! ఇక్కడ ‘ప్రాజెక్టు’ చెయ్యనని హైదరాబాద్‌ వెళ్ళావు కదా! ఇప్పటికైనా నీ ప్రాజెక్టు ‘కన్‌ఫాం’ అయిందా?’’ అంది స్టౌ మిాదున్న కర్రీని మెల్లగా కలుపుతూ
‘‘అయింది మామ్మా! ఇక్కడ ఏ ఆర్గనైజేషన్‌ వాళ్లు కూడా ప్రాజెక్టు ఇవ్వమన్నారు. కానీ అక్కడ మా కాలేజీవాళ్లు యిచ్చిన లెటర్ని చూడగానే ‘ప్రాజెక్టు’ కన్‌ఫాం చేశారు. కొంత ‘డాటా’ కూడా యిచ్చారు. మళ్లీ వారం రోజుల తర్వాత రమ్మన్నారు’’ అన్నాడు అభిరాం.
తాతగారిచ్చిన బుక్స్‌ని తిరిగి యివ్వాలని మేడమీద నుండి క్రిందికి దిగిన  దేదీప్య హాల్లో సోఫాలో ఎవరో కూర్చుని వున్నట్లు అన్పించి బయటే ఆగిపోయింది.
అలికిడి విని  దేదీప్య వైపు తిరిగిన అభిరాం షాక్‌ తిన్నవాడిలా లేచి నిలబడ్డాడు. నక్షత్రం దిగి వచ్చి గుమ్మం ముందు తళుక్కుమన్నట్లు అన్పించి అతని గుండె వేగంగా కొట్టుకొంది.
‘‘బామ్మా!’’ అంది లోపలికి చూస్తూ  దేదీప్య
‘‘ పిలుస్తానుండండి!’’ అంటూ షర్టు వేసుకోవాలని గబగబ లోపలకెళ్లాడు.
ఈ లోపల పుస్తకాలను టీపాయ్‌ మీద పెట్టి తిరిగి పైకెళ్లింది  దేదీప్య.
ఎప్పుడూ వేసుకోనంత స్పీడ్‌గా షర్ట్‌ వేసుకొని, బటన్స్‌ పెట్టుకుంటూ హాల్లోకి వచ్చిన అభిరాంకి అక్కడెవరూ కన్పించలేదు.
ఆశ్చర్యపోయాడు.
ఆశ్చర్యం కాకపోతే నిజమెలా అవుతుంది.
‘కౌన్సిలింగ్‌ దగ్గర కన్పించిన ఆ అమ్మాయి ఇక్కడికి ఎలా వస్తుంది? ఇదంతా తన భ్రమే’ అనుకుంటూ…
మామ్మా వచ్చి పలకరించేవరకు అలాగే సోఫాలో కూర్చున్నాడు.
సాయంత్రం నాలుగు గంటలయింది.
ఒక లెక్చరర్‌ని, అర్జంట్‌గా కలిసే పనివుండి, స్నానం చేసి వెళ్లాలని బాత్‌రూంలోకి వెళ్ళాడు అభిరాం.
బాత్‌రూంలో నీళ్లు రాలేదు. విసుగ్గా ముఖం పెట్టి బాత్‌రూంలో నుండి బయటకొచ్చాడు.
పైన వాటర్‌ ట్యాంక్‌లో పైపులకేమైనా అడ్డుపడిరదేమోనని, చెక్‌ చెయ్యాలని చక,చక మెట్లెక్కి పైకెళ్లాడు.  పైకెళ్లగానే…
దేవేందర్‌ వాళ్ల బాల్కనీలో ఒక్క క్షణం  దేదీప్యను చూసి మళ్లీ షాకయ్యాడు.
అప్పటికే నాలుగుమెట్లు పైకెక్కిన అభిరాం దేదీప్య ను చూడటం కోసం మళ్లీ నాలుగుమెట్లు క్రిందికి దిగాడు.  దేదీప్య కన్పించిన వైపు చూశాడు.
చక్కని డిజైన్‌ చేసిన పింగాణి కుండీల్లో రకరకాల గులాబి మొక్కలు పూలు పూసి వున్నాయి. ఆ పూలు పసుపు, ఎరుపు, తెలుపు రంగుల్లో వున్నాయి.  ఆ పూల బరువుకి కొన్ని కాడలు వంగి వున్నాయి.  ఆ మొక్కల మధ్యన నిలబడి పెద్దగా విరబూచిన ఎర్రరోజాని సుతారంగా పట్టుకొని ముద్దుపెట్టుకుంటూ కన్పించిన దేదీప్య ఇప్పుడక్కడ లేదు. కళ్లు మూసి కళ్లు తెరిచే లోపలే మాయమయింది.
దేదీప్య యింట్లోకి వెళ్లిన విషయం అతనికి తెలియక ఇది కూడా భ్రమే అనుకున్నాడు. పెదవి విరిచి, తమాషాగా భుజాలను కదిలించి, పైకెళ్లి వాటర్‌ ట్యాంకు దగ్గర నిలబడ్డాడు.
ఆఫీసుకెళ్లేముందు వదిన పెట్టిన వడియాలు ఎండి వుంటాయని, అవి తీసుకురావటానికి పైకెళ్లింది దేదీప్య.
అక్కడ వాటర్‌ ట్యాంక్‌ లోపలకి సగం వంగివున్న అభిరాంని చూసింది.  ముఖం కన్పించకపోవడంతో ఎవరో అబ్బాయి ఒంటరిగా వున్నట్లు అన్పించి కంగారుపడ్తూ మెట్లు దిగి యింట్లోకి వెళ్లింది.  స్వతహాగా కొంతమంది అమ్మాయిల్లో వుండే ఆ భయానికి దేదీప్య కూడా అతీతురాలు కాదని చెప్పటానికి నిదర్శనంగా దేదీప్య గుండెలు దడదడ కొట్టుకుంటున్నాయి.
లోపలకెళ్లగానే తలుపు బోల్టు గట్టిగా పెట్టుకొని, వూపిరిపీల్చుకొంది.
అలికిడివిని, ట్యాంక్‌లోంచి లేచి, వెనక్కి తిరిగిచూసిన అభిరాంకి దేదీప్య కన్పించి మెరుపులా మాయమవటం, విచిత్రంగా అనిపించింది.
పైపులన్నీ చెక్‌ చేసి, ప్రాబ్లమ్‌ని సాల్వ్‌ చేసి, చక,చక మెట్లు దిగి యింట్లోకి వెళ్లాడు.
బాత్‌రూంలోకి వెళ్లి టాప్‌ తిప్పాడు.
నీళ్లు వస్తున్నాయి. షాంపూ పెట్టుకొని హెడ్‌బాత్‌ చేశాడు. ఫ్యాన్‌ క్రింద కూర్చుని హెయిర్‌ డ్రై చేసుకున్నాడు.
బీరువాలోంచి డ్రస్‌ తీసుకొని వేసుకుంటుంటే ఒంటికి రుద్దుకున్న సోప్‌వాసన, తలకి రుద్దుకున్న షాంపూ వాసనతో మిక్సై గమ్మత్తుగా వుంది.
‘‘బామ్మా!’’ అంటూ త్వరత్వరగా మెట్లుదిగి భయపడ్తున్న దానిలా ఇందుమతి దగ్గరికి వచ్చింది దేదీప్య.
దేదీప్యను చూడగానే కొన్ని సందర్భాలలో ఆడపిల్లల ముఖంలో కన్పించే అతిసహజమైన భయం దేదీప్య ముఖంలో కన్పించి ఆశ్చర్యపోయింది ఇందుమతి.
‘‘ఎంటమ్మా దేదీప్యా! ఎందుకలా భయపడ్తున్నావ్‌?’’ అంటూ దేదీప్య తలపై చేయివేసి దగ్గరకు తీసుకొంది ఇందుమతి.
‘‘ నేను వడియాలు తెద్దామని పైకెళ్తే, వాటర్‌ ట్యాంక్‌ దగ్గర ఎవరో అబ్బాయి వున్నాడు బామ్మా! చూడగానే భయం వేసింది.  ఇంట్లో వదిన లేదు. పనిపిల్ల మీ దగ్గర నుండి ఇంకా పైకి రాలేదు.  ఒంటిరిగా వుండాలంటే…’’ అంది దేదీప్య. ఈమధ్యన పేపర్‌లో చదివిన న్యూస్‌ గుర్తొస్తుంటే దడగా వుంది దేదీప్యకి.
నవ్వింది ఇందుమతి. ఆమె ఎందుకు నవ్వుతుందో అర్థం కాక అమె ముఖంలోకి ప్రశ్నార్థకంగా చూస్తూ నిలబడింది దేదీప్య.
‘‘నువ్వు చూసిన ఆ అబ్బాయి నా మనవడు అభిరాం అయి వుంటాడు. అభి ఎప్పుడూ అమ్మాయిల జోలికి పోడు.  నిన్ను గాని ఏమైనా అన్నాడా?’ అంది ఇందుమతి. ఏదో అనే వుంటాడన్న అనుమానం వచ్చిందామెకు.
గేటు తీస్తున్న చప్పుడు విని అటు తిరగ్గానే,ఆఫీసు నుండి వస్తున్న వదిన కన్పించి ప్రాణం లేచి వచ్చినట్లైంది దేదీప్యకి.
‘‘వదిన వచ్చింది. నేను వెళ్తాను బామ్మా! మళ్లీ కలుస్తా!’’ అంటూ చిన్న పిల్లలా సంతోషపడ్తూ అపురూపకి ఎదురెళ్లింది.
రెడీ అయి మెల్లగా తన గదిలోంచి బయటకొచ్చాడు అభిరాం. అతన్ని చూడగానే దేదీప్య వచ్చి వెళ్లిన విషయం గుర్తొచ్చింది ఇందుమతికి.
‘‘ ఏరా! అభిరాం! దేవేందర్‌ చెల్లెల్ని నువ్వేమైనా అన్నావా? అంతలా భయపడ్తోంది’’. అంటూ అనుమానంగా అభిరాం కళ్లలోకి చూసింది.
‘‘ దేవేందర్‌ చెల్లెలెవరు మామ్మా!’’ వెంటనే అడిగాడు
‘‘దేదీప్యరా!’’ చెప్పింది ఇందుమతి.
‘‘దేదీప్యా!’’ షాకింగ్‌గా అడిగాడు అభిరాం.
‘‘అంత షాకయ్యావేంది అభీ?’’ అంటూ ఆశ్చర్యపోయింది.
‘‘షాకెందుకు? అడిగానంతే!’’ అన్నాడు అభిరాం.
అభిరాం ని చూస్తుంటే ఎప్పుడూ రానంత కోపం వచ్చింది ఇందుమతికి.
‘‘అమ్మాయిల్ని యిలా భయపెట్టటం ఎప్పటి నుండి నేర్చుకున్నావురా?’’ అంటూ నిలదీసింది.
ఆలోచనగా తలదించాడు అభిరాం.
ఇంతవరకు తను భ్రమ అనుకున్నది వాస్తవమేనా? కౌన్సిలింగ్‌ దగ్గర చూసిన దేదీప్య దేవేందర్‌ చెల్లెలా?
‘‘చెప్పరా అభీ! అడుగుతుంటే స్థంభంలా నిలబడ్డావ్‌! అసలేంటిరా నీ ఉద్దేశ్యం?’’
‘‘ఉండు మామ్మ! నా కన్‌ప్యూజన్‌లో నేనున్నాను.’’ అన్నాడు అభిరాం.
‘‘ఎప్పటినుండి నేర్చుకున్నావురా ఈ పాడు అలవాటు. ఇందుమతి మనవడు రోగ్‌ అని ఎవరైనా అంటే నేను సహించలేనని నీకు తెలుసుకదా! దేవేందర్‌ అడిగితే నేనేమని సమాధానం చెప్పాలి? నువ్విలా బిహేవ్‌ చేశావని తెలిస్తే వాళ్లు మన యింట్లో వుండరు. వెంటనే ఖాళీ చేసి వెళ్లిపోతారు’’. అంది ఇందుమతి.
‘‘ఎవరి గురించి మాట్లాడుకుంటున్నారు?’’ అంటూ అప్పుడే తన గదిలోంచి బయటకొచ్చాడు నారాయణరావు.
‘‘దేదీప్య గురించండి!’’ అంది ఇందుమతి అంతకన్నా ఆయనకి ఏం చెప్పాలో అర్థం కాలేదామెకి.
‘‘దేదీప్య  గురించా? దేదీప్యకేం బాపు బొమ్మ . ఈ రోజంతా దేదీప్య కన్పించనేలేదు ఇందూ! ఒకసారి పిలువు. ‘అంపశయ్య’ నవల కావాలని అడిగింది’’. అన్నాడు నారాయణరావు.
‘‘ఇంక దేదీప్య మన యింటికి రాదులెండి!’’ అంది అభిరాం వైపు కోపంగా చూస్తూ., ఆ చూపులు అభిరాంని గుచ్చుకున్నాయి. వాళ్లకి దేదీప్య ముందే తెలుసని అర్థమైంది.
‘‘నువ్వు హైదరాబాద్‌ వెళ్లినప్పుడు దేదీప్య ను తీసుకొచ్చి అపురూప పరిచయం చేసింది. మంచిపిల్ల. బాగా కలసిపోతుంది. ‘‘ అంటూ మళ్లీ తన రూంలోకి వెళ్లిపోయాడు నారాయణరావు.
‘మామ్మా! నువ్వు అనుకున్నట్లు ఆ అమ్మాయిని నేనేమీ అనలేదు. బాత్‌రూంలో నీళ్లు రాకుంటే పైపులు చెక్‌ చేద్దామని, పైన ట్యాంక్‌ దగ్గరికి వెళ్లాను. బహుశా నన్నక్కడ చూసి భయపడివుండవచ్చు. అంతే!’’ అన్నాడు సిన్సియర్‌గా.
‘‘అంతేనా! నమ్మమంటావా?’’ అంది.
‘‘అంతే మామ్మా! నువ్వేంకంగారు పడకు.  నేను మా లెక్చరర్‌ని కలవాలి.  వెళ్లొస్తా’’ అని అనగానే బైక్‌ కీ తెచ్చి యిచ్చింది ఇందుమతి.
అభిరాంకి మామ్మ అంటే భయంకన్నా గౌరవమే ఎక్కువ.  ఆమె మనసు కష్టపడే పనులేవీ చెయ్యడు.
మనవడలా వెళ్లగానే నారాయణరావు, ఇందుమతి ఇంటిముందున్న గార్డెన్‌లోకి వచ్చారు. వాళ్లెక్కువగా సాయంత్రాలు ఆ గార్డెన్‌లోనే గడుపుతారు.  చల్లగాలి పీల్చుకుంటూ, పూలమొక్కల మధ్యన కబుర్లు చెప్పుకుంటూ తిరుగుతున్న వాళ్లను చూసి దేదీప్య మేడదిగి వచ్చింది. వాళ్లతో పాటు దేదీప్య కూడా ఆ చల్లని సాయంత్రాన్ని ఆస్వాదిస్తూ పువ్వులలోని మకరందాన్ని వెతుకుతూ పూలలోకి చొచ్చుకుపోతున్న తుమ్మెదల్ని ఆసక్తిగా గమనిస్తోంది.
 
* * * * *
 
తూర్పు కనుమల్లోంచి ఎగసివస్తున్న ఉదయభానుని లేతకిరణాలు సోకి ఆ కాలేజి ఆవరణం పులకించింది.
అది అల్లూరి కాలేజి.
ఎం.బి.ఎ. ఫస్టియర్‌ వాళ్లకి అడ్మిషన్స్‌ జరుగుతున్నాయి.
దేదీప్యను తీసుకొని తన బైక్‌ మిాద కాలేజీకి వచ్చాడు దేవేందర్‌ అర్జంట్‌గా రమ్మని కంపెనీ నుండి దేవేందర్‌్‌కి అప్పుడే కాల్‌ వచ్చింది. అతనామిాటింగ్‌కి తప్పనిసరిగా అటెండ్‌ కావాలి. ఏం చేయాలో అర్థం కాక దేదీప్య పక్కన నిలబడ్డాడు.
కొంతమంది సీనియర్స్‌ నిన్న జాయిన్‌ అయిన జోత్స్న ను రాగింగ్‌ చేస్తుంటే, ఒంటరిగా
వున్న జోత్స్న వాళ్ళకి సమాధానం చెప్పలేక బిక్కుబిక్కుమంటూ చూస్తోంది.  వస్తున్న ఏడుపును  ఆపుకుంటోంది.
అసలే ర్యాగింగ్‌ అంటే భయపడే దేదీప్య ఆ దృశ్యాన్ని చూసి సన్నగా వణికింది. అమ్మాయిలు కూడా అమ్మాయిల్ని యిలా ఏడిపిస్తారా? అని విస్తుపోయి చూస్తోంది.
కాలేజీలో ఒకచోట బైక్‌ని పార్క్‌ చేసి ‘కీ’ని పాకెట్‌లో వేసుకొని, తన క్లాస్‌ రూంవైపు వెళ్తూ, అక్కడ కొంతమంది ర్యాగింగ్‌ చెయ్యటం గమనించి వాళ్ల దగ్గరికి వెళ్లాడు అభిరాం. ఆ అమ్మాయిలు అతని క్లాస్‌మేట్స్‌ అయినందువల్ల అతను సర్ది చెప్పగానే వెళ్లిపోయారు.
దేదీప్య దృష్టి అభిరాంపై అప్పుడు పడిరది. అతన్ని చూడగానే ఒక్కక్షణం అప్రతిభురాలైంది.
ఇతన్నేకదా తను కౌన్సిలింగ్‌ హాల్‌ దగ్గర చూసి హేండ్‌సమ్‌గా వున్నాడునుకొంది.  తనంత సీరియస్‌గా తీసుకోలేదు కాని ఆ రోజు రాత్రి తన కలలోకి కూడా ఇతనే వచ్చాడు. కలలోకి వచ్చింది కొద్దిసేపే అయినా కొన్ని క్షణాలు కలవరపెట్టాడు.  రాత్రంతా నిద్రలేకుండా చేశాడు.  ఆ క్షణం నుండి అతన్ని మరచిపోవాలని ఓ నిర్ణయానికి వచ్చి, తెల్లవారగానే ఏం మరచిపోవాలో గుర్తుతెచ్చుకొని అలా కొద్ది రోజులు గంగవెర్రిలెత్తిన దానిలా అయింది.  ఇతనేనా అతను?
సీనియర్స్‌కి నచ్చచెప్పి ఆ అమ్మాయిని ఎంతబాగా సేవ్‌ చేశాడు.  ఫస్ట్‌ ఇంప్రెషన్‌ బెస్ట్‌ అన్నట్లుగా దేదీప్య హృదయంలో హుందాగా నిలబడ్డాడు అభిరాం.  ఇతన్ని ఎలాగైనా పరిచయం చేసుకోవాలి.అ ని మనసులో అనుకొంది.
అభిరాంని చూడగానే టెన్షన్‌ తగ్గింది దేవేందర్‌కి వెంటనే వెళ్లి అభిరాంని కలిశాడు.
ముందుగా దేదీప్యను, అభిరాంను ఒకరికి ఒకర్ని పరిచయం చేశాడు దేవేందర్‌ ఎదురెదురుగా
నిలబడివున్న వాళ్లిద్దరు ఒకరికి ఒకరు ‘హాయ్‌’ చెప్పుకున్నారు.
‘‘దేదీప్యకు ఈ కాలేజీలోనే ఎం.బి.ఎ.సీటొచ్చింది. జాయిన్‌ చేసి వెళ్దామని వచ్చాను. కానీ మా కంపెనీ నుండి అర్జంట్‌గా రమ్మని నాకు కాల్‌ వచ్చింది. నేను వెంటనే హైదరాబాద్‌ వెళ్లాలి. నువ్వీ అలాట్‌మెంట్‌ లెటర్‌ కాలేజీలో యిచ్చి దేదీప్యను జాయిన్‌ చెయ్యగలవ అభిరాం?’’అడిగాడు దేవేందర్‌.
‘‘చెయ్యగలను దేవేందర్‌ గారు! మిారా లెటరివ్వండి?’’ అంటూ దేవేందర్‌ చేతిలో వున్న లెటర్ని తీసుకున్నాడు అభిరాం.
‘‘కాలేజిలో ర్యాగింగ్‌ వుంటుందని భయపడ్తుంది దేదీప్య. కొంచెం చూసుకో అభిరాం!’’ అంటూ తెలిసిన అబ్బాయి అన్న చొరవతో చెప్పాడు దేవేందర్‌.
‘‘ఓ.కె. దేవేందర్‌గారు! ర్యాగింగ్‌ విషయములో మిారేం వర్రీకాకండి!’’ అంటూ భరోసా ఇచ్చాడు.
‘‘ఏదైనా డౌటొస్తే అభిరాంని అడుగు దేదీప్యా! ఓ.కె. అభిరాం! బై.’’ అంటూ బైక్‌ స్టార్ట్‌ చేసుకొని వెళ్లిపోయాడు దేవేందర్‌.
స్టూడెంట్స్‌ అంతా ఎవరి అవసరాన్ని బట్టి వాళ్లు హడావుడిగా తిరుగుతూ ఎవరి ద్యాసలో             వాళ్లున్నారు.
నేరుగా ఆఫీసురూంకెళ్లి అలాట్‌మెంట్‌ లెటర్‌ యిచ్చే క్యాబిన్‌ దగ్గర నిలబడ్డాడు అభిరాం చేస్తున్నపని తనదే అయినందువల్ల అతని పక్కన నిలబడిరది దేదీప్య.
దేదీప్య అలాట్‌మెంట్‌ లెటర్ని ప్రిన్సిపాల్‌కి ఇచ్చారు. దేదీప్య గురించిన వివరాలు అభిరాం చెప్తుంటే వింటూ అలాట్‌మెంట్‌ లెటర్ని చూశారు ప్రిన్సిపాల్‌.
‘‘మీరు వెళ్లి సెమినార్‌ హాల్లో కూర్చోండి!’’ అంటూ దేదీప్య వైపుచూస్తు చెప్పారు ప్రిన్సిపాల్‌.
అక్కడనుండి దేదీప్య, అభిరాం సెమినార్‌ హాల్‌కి వెళ్లారు. అభిరాం తన పక్కన వున్నందువల్ల ఆ కాలేజి తనకి కొత్త అన్న ఫీలింగ్‌ కలగలేదు.
‘‘మీరిక్కడ కూర్చోండి! వీళ్లంతా మిాతోపాటు జాయిన్‌ అయినవాళ్లు. నాకు క్లాసుకు టైమయింది. నేను వెళ్తాను.’’ అన్నాడు అభిరాం.
అతను పక్కన వున్నంత సేపు ఏదో తెలియని ఆనందానికి లోనైన దేదీప్య అతను వెళ్తాను అనగానే వెలితిగా ఫీలయింది.
‘‘భయపడకండి! ప్రొఫెసర్స్‌, లెక్చరర్స్‌ వచ్చి ఇప్పుడు మిాకు ఇంట్రడక్షన్‌ ఇచ్చివెళ్తారు. అంతే!’’ అన్నాడు తన గత అనుభవాన్ని గుర్తుచేసుకుంటూ.
‘‘సరే! నేనిక్కడ కూర్చుంటాను. మీరు వెళ్లండి’’ అంది దేదీప్య.
అభిరాం క్లాసుకెళ్లాడు.
‘‘హాయ్‌!దేదీప్యా!’’ అంటూ దేదీప్య పక్కన కూర్చుంది కావ్య, దేదీప్య కూడా ‘హాయ్‌’! చెప్పింది.
‘‘ఎవరే అతను?’’ అంది వెంటనే అభిరాంని ఉద్దేశించి కావ్య.  మేముండేది వాళ ్ల యింట్లోనే’’ అంది దేదీప్య.
‘‘ వెరీగుడ్‌! వడ్డించేవాడు మనవాడైతే ఎక్కడ కూర్చున్నా పుష్కలంగా తినొచ్చని, మన సీనియరే మనకి తెలిసిన వాడైతే యింక ర్యాగింగ్‌ బాధ ఎక్కుడుంటుంది? దన్యురాలివి దేదీప్యా!’’ అంది కావ్య.
కావ్య మాటలు జోవియల్‌గా అన్పించి నవ్వింది దేదీప్య.
దేదీప్య నవ్వు రత్నాలహారంలా అన్పించి రెప్పవాల్చటం మరచిపోయాడు. ఆరోజే జాయిన్‌ అయిన లక్ష్యాన్వేష్‌. అతని కళ్లకి దేదీప్య రూపం ప్రాణం పోసుకున్న మోడరన్‌ ఆర్టులా వుంది. వైట్‌ డ్రస్‌ వేసుకొని, షాంపూ చేసిన జుట్టుని క్లిప్‌పెట్టి వదిలెయ్యటంతో ఏంజిల్‌లా వుంది.  అంతమంది అమ్మాయిల మధ్యన కూర్చుని రారెవరునాకుసాటి అన్నట్లుగా అప్పుడే విరబూస్తున్న ముద్దబంతిలా ఫోకస్‌ అవుతోంది.
ఇంత అందంగా కన్పిస్తున్న ఈ అమ్మాయి ఎవరు? పేరేంటో త్వరగా తెలిస్తే బావుండు! అని మనసులో ఎదురుచూస్తున్న లక్ష్యాన్వేష్‌ మడిచిన పెదవుల చాటున సన్నటి భావకెరటాన్ని దాచుకున్నాడు.
ఎం.బి.ఎలో జాయిన్‌ అయ్యానన్న హేపీ ఫీలింగ్‌ కావ్యలో స్పష్టంగా కన్పిస్తుంది. చామన చాయలో వుండే కావ్య కాస్త బొద్దుగా, కర్లింగ్‌ హెయిర్స్‌తో, వయసు తెచ్చిన అందంతో చూడగానే పర్వాలేదు అన్పించేలా వుంటుంది. నవ్వుతూ మాట్లాడడం వల్ల ఆ ముఖంలో వుండే చిన్న, చిన్న లోపాలు కవరైపోతుంటాయి.
‘‘మమ్మీ నిన్ను అడిగినట్లు చెప్పమంది దేదీప్యా ! నిన్న నన్ను హాస్టల్లో జాయిన్‌ చేసి వెళ్లింది. ఈసారి వచ్చినప్పుడు నిన్ను కలుస్తానని చెప్పింది’’. అంది కావ్య.
‘‘మీ హాస్టల్‌ ఎలా వుంది కావ్యా? నీకు కంపర్‌టబుల్‌గా వుందా?’’ అడిగింది దేదీప్య.
‘‘నార్మల్‌గా వుంది. అడ్జస్ట్‌ అవుతాను’’. అంది ముఖం అదోలాపెట్టి.
‘‘ఫేసేంటి అలాపెట్టావ్‌? ఎప్పుడూ హాస్టల్లో వుండలేదా?’’ అడిగింది దేదీప్య.
‘‘ ఇదే పస్ట్‌టైం. హాస్టల్లో వుండటం, అడ్జస్ట్‌ కాలేకపోతున్నాను. ఎవరితో చెప్పుకోను నా బాధ? మార్నింగ్‌ అయితే నాకు బాత్‌రూం దొరకలేదు తెలుసా?’’ అంది బాధగా.
నవ్వింది దేదీప్య. దేదీప్య ఇంటర్‌మిాడియట్‌ నుండి డిగ్రీ వరకు హాస్టల్లో వుండే చదివింది. దేనికీ ఇబ్బందిగా ఫీలయ్యేది కాదు.
‘‘మార్నింగ్‌ నాకు టిఫిన్‌ కూడా దొరకలేదు.  ముందు వెళ్లిన వాళ్లకే దొరికింది. వెయిట్‌ చెయ్యాలంటే కాలేజీకి టైమయింది తినకుండా వచ్చేశాను.’’. అంది కావ్య.
కావ్యను చూస్తుంటే జాలిగా వుంది దేదీప్యకి.
‘‘ఇంట్లో లేచినట్లు హాస్టల్లో ఆలస్యంగా నిద్ర లేవకూడదు కావ్యా! ఆలస్యమనేది అన్ని పనులమీద పడ్తుంది. ముఖ్యంగా బాత్‌రూం దొరకదు, టిఫిన్‌ దొరకదు. కాలేజీలో క్లాసులు మిస్‌. రేపటి నుండి నువ్వు ఒక గంట ముందుగా నిద్రలేచి చూడు. రిజల్ట్‌ కన్పిస్తుంది.’’ అంది దేదీప్య
‘‘ట్రై చేస్తా దేదీప్యా!’’ అంది కావ్య.
సెమినార్‌ హాల్లో కూర్చుని వున్న జూనియర్స్‌ అంతా ప్యాకల్టీ కోసం ఎదురు చూస్తున్నారు. కొంత టైం గడిచాక ఫ్యాకల్టీ వచ్చి జూనియర్స్‌కి ఎదురుగా వున్న డయాస్‌ పై కూర్చున్నారు.
ఫ్యాకల్టీని జూనియర్స్‌ విష్‌ చేశారు.  జూనియర్స్‌ని కూడా ఫ్యాకల్టీ విష్‌ చేశారు.
ఫ్యాకల్టీలో ఒకతను లేచి ఫ్యాకల్టీ గురించి ఇంటర్‌డ్యూస్‌ చేస్తూ ముందుగా ప్రిన్సిపాల్‌ గురించి ఇంటర్‌డ్యూస్‌ చేశారు. తర్వాత కాలేజికి వున్న పేరు, కాలేజి ఫ్యాకల్టీ, కాలేజీలోని పెసిలిటీస్‌,   ఫ్లేస్‌మెంట్స్‌, ర్యాగింగ్‌ ప్రొహిబిషన్‌ గురించి చెప్పారు.
తర్వాత ఎం.బి.ఎ. ఆపర్‌చ్యూనిటీస్‌ గురించి చెప్పారు. లక్ష్యాన్ని ఎలా రీచ్‌ అవ్వాలో చెప్పారు.
ప్రస్తుతం ఎం.బి.ఎ. ఎలా వుంది అన్న దాని గురించి తమ విలువైన అభిప్రాయాలను చెప్పారు.
చివరగా జూనియర్స్‌కి స్నాక్స్‌, టీ ఇచ్చి ఆల్‌దబెస్ట్‌ చెప్పి ప్యాకల్టీ వెళ్లిపోయారు.
జూనియర్స్‌ అంతా సెమినార్‌ హాల్లోంచి బయటికి వచ్చారు.
ఆటో ఎక్కాలంటే ఆ కాలేజి లోపల నుండి రోడ్డు వరకు ఐదు నిమిషాలు నడవాలి. దేదీప్య, కావ్య మాట్లాడుకుంటూ కాలేజి నుండి రోడ్డు వరకు నడిచారు. అల్లూరి కాలేజీకి దారిచూపుతూ రోడ్డు పక్కనే వున్న కాలేజి నేమ్‌ బోర్డు దగ్గరికి వచ్చి ఆటో కోసం నిలబడ్డారు.
ఆటోలు వస్తున్నాయి, పోతున్నాయి. ఒక్కటి కూడా ఖాళీగా రావటం లేదు.
వాళ్ల పక్కన ఇన్నోవా కారొచ్చి ఆగింది.
మెల్లగా ఆ కారు గ్లాస్‌ డోర్‌ క్రిందికి దిగుతుంటే కారులో వున్నలక్ష్యాన్వేష్‌ ముఖం
కన్పించడంతో కావ్య గుర్తుపట్టింది. సెమినార్‌ హాల్లో అప్పుడప్పుడు కావ్య దృష్టి అతని మీదపడి, అతన్నే ఆసక్తిగా చూసింది.  ఎందుకంటే అతని చూపులు దేదీప్య మీదనుండి ఎందుకు కదలడం లేదో అర్థం కాక.
కారులోంచి దిగాడు అతను. మొబైల్‌కి కాల్‌ రావటంతో  ‘ఆ..హా.. అలాగా’ అంటూ అవతల వ్యక్తితో ఫర్‌ఫెక్ట్‌గా మాట్లాడుతున్నాడు. జేబులో చేయి పెట్టుకొని నేలమిాద కరక్ట్‌ యాంగిల్‌ లో స్థిరంగా నిలబడివున్న లక్ష్యాన్వేష్‌ ‘మోడల్‌’ లా అన్పిస్తుంటే అక్కడున్న కొంతమంది అమ్మాయిలు ఆరడుగుల ఐస్‌క్రీంను చూసినట్లు చూస్తున్నారు.
లక్ష్యాన్వేష్‌ని,  ఆ అమ్మాయిల్ని మార్చి, మార్చి చూసింది కావ్య. అతను ఆ అమ్మాయిల్ని చూడడం లేదు.  అతని దృష్టంతా దేదీప్య మీదనే వుంది.
దేదీప్య మాత్రం జీవితంలో ఆటోయే ముఖ్యం అన్నట్లుగా స్థితప్రజ్ఞలా రోడ్డు వైపు చూస్తోంది. ఆరడుగుల ఆజాను బాహువు అయిన లక్ష్యాన్వేష్‌ని కాని, అతని కారుని గాని గమనించని దేదీప్యను చూస్తుంటే దీనికసలు టేస్టే లేదా అనుకొంది.
‘‘ఎక్స్‌క్యూజ్‌ మీ! హాయ్‌! ఐయాం లక్ష్యాన్వేష్‌! ఐయాం ఆల్‌సో ఎం.బి.ఎ. పస్టియర్‌
‘‘నన్ను ఎక్కువగా అన్వేష్‌ అని పిలుస్తుంటారు’’. అని తనను తను పరిచయం, చేసుకుంటూ షేక్‌ హేండ్‌ యిస్తున్న వాడిలా చేయి చాపాడు అన్వేష్‌.
యదాలాపంగా ఓచూపు చూసి ‘‘హాయ్‌’’ అంది దేదీప్య. అతను కావ్యను పట్టించుకోకపోవడంతో  కావ్య మనసు చివుక్కుమంది.
‘‘మీ పేరు  తెలుసుకోవచ్చా?’’ దేదీప్యనే దీక్షగా, కూల్‌గా చూస్తూ అడిగాడు.
‘‘నా పేరు దేదీప్య ఓ.కె. బై’’. అంటూ వస్తున్న ఆటోని ఆపి ఎక్కింది దేదీప్య. కావ్యకూడా దేదీప్యతో ఆటో ఎక్కింది.
వాళ్లు ఒప్పుకుంటే తన కార్లో లిప్ట్‌ ఇద్దామని అడిగే లోపలే సరిగ్గా ఆటోవాడు అక్కడికి రావటం దేదీప్య ఆటో ఎక్కటం అతనికి డిజపాయింట్‌ అన్పించింది.
కావ్య ద్యాస అంతా అతని మిాద వున్నందువల్ల అతని ఫీలింగ్స్‌ని ఈజీగా క్యాచ్‌ చేస్తోంది.
‘‘నీకు తెలియని విషయం ఒకటుంది  దేదీప్యా!’’ అంది మెల్లగా కావ్య.
‘‘ఏమిటో చెప్పు కావ్యా?’’ అంది.  దేదీప్య గాలికి ఎగురుతున్న తన జుట్టుని నెమ్మదిగా వెనక్కి నెట్టుకుంటూ.
‘‘ మనం సెమినార్‌ హాల్లో కూర్చుని వున్నంతసేపు అతను నిన్నే చూస్తు కూర్చున్నాడు’’. అంది తనని చూడలేదన్న బాధ కావ్యను లోలోన తినేస్తోంది.
‘‘ అవునా! చూస్తే తప్పేంటి? ఎందరో చూస్తుంటారు. ఆ అందరిలో అతనొకడు.  ఇందులో విశేషమేముంది?’’ అంది క్యాజువల్‌గా
‘‘నాకెందుకో డౌట్‌గా వుంది. అందరిలో నిన్నే చూస్తున్నాడంటే అతను నిన్ను బాగా ఇష్టపడ్తున్నాడనిపిస్తోంది. ఇష్టపటానికి కారణాలుండవు. దానికి పెద్ద టైం కూడా అవసరం లేదు’’. అంది కొద్దిగా  తలవంచుకుని కావ్య… కనీసం ఒక్క సెకన్‌ అయినా అతను కావ్య వైపు  చూస్తుంటే కావ్యకి యింత బాధ వుండేది కాదు.
ఏదైనా ఒక ఫీలింగ్‌ కలగటానికి ఒక్క క్షణం చాలని అభిరాం పట్ల తన మనసు పడే తపన, కుతూహలం చూస్తుంటే అర్థమైంది దేదీప్యకి.
‘‘అంతా నీకు నువ్వే అనుకుంటే సరిపోతుందా కావ్యా! మనవైపు చూసేవాళ్లంతా మనల్ని యిష్టపడ్తున్నట్లేనా? ఇష్టపడేవాళ్లే చూస్తారని, చూడనివాళ్లు ఇష్టపడరని ఎక్కడైనా వుందా?’’ అంది దేదీప్య.
దేదీప్యకి తన వైపు ఎవరు చూసినా నచ్చదు.  తను యిష్టపడే వాళ్లు చూస్తేనే నచ్చుతుంది.
పొగరంటే ఇదే.  అబ్బాయిలు కూడా అంతే!  పొగరుగా వుండే అమ్మాయిల్నే చూస్తారు. తనలాంటి వాళ్లను పట్టించుకోరు. తనకి మాత్రం ఏం తక్కువ? అంతో, ఇంతో తనలో కూడా ఏదో కొంతవుందిగా.   తను కూడా ఎం.బి.ఎ.నే కదా!  మరి ఆ లక్ష్యాన్వేష్‌కి ఏమొచ్చింది. తనను కాదని దేదీప్యను చూస్తాడు? అనుకొంది మనసులో కావ్య.  కొంతమంది అమ్మాయిల్లో అతిసహజంగా కలిగే ఫీలింగే కావ్యలో కూడా కల్గింది.
‘‘దేదీప్యా! ఈ రోజు మా హాస్టల్‌కి రావే. ఇంటికి తర్వాత వెళ్దువు.’’ అంది కావ్య.
‘‘నేను వెళ్లాలి కావ్యా! వదిన ఇప్పుడు ప్రెగ్నెంట్‌.  ఆఫీసులో వర్క్‌ చేసి ఇంటికి వచ్చే సరికి అలసిపోతోంది.  నేను వెళ్తే వదినకి కాస్త హెల్స్‌గా వుంటుంది.’’ అంది దేదీప్య.
‘‘మరెప్పుడొస్తావ్‌ మా హాస్టల్‌కి?’’ అడిగింది కావ్య.
‘‘త్వరలోనే వస్తాను.’’ అంది దేదీప్య.
హాస్టల్‌ రాగానే ఆటోని ఆపి దేదీప్యకి ‘బె’ౖ చెప్పి, ఆటో దిగింది కావ్య .
ఇంటికెళ్లాక బాల్కనీలో రిలాక్స్‌గా కూర్చుని కాఫీ త్రాగుతున్న దేదీప్యకి అభిరాంను చూడాలని బలంగా అన్పిస్తోంది.
అప్పుడే కాలేజి నుండి ఇంటికొచ్చిన అభిరాం బైక్‌ చప్పుడు విని… నేలను ఆశగా చూస్తున్న ఆకాశంలా క్రిందికి వంగి అభిరాంని చూసింది దేదీప్య.  కొద్దిక్షణాలు అలాగే ప్రపంచాన్ని మరచిపోయినట్లు చూసింది.
సముద్రంలోని అలల్లాగ కొన్ని స్పందనలు మనసులోంచి పుడతాయి.  అలలపై వీచే గాలిలాగ కొన్ని స్పందనలు పెదవులపై పుడతాయి. పెదవులపై పుట్టే స్పందన గాలికెగిరిపోతుంది.  మనసులోంచి పుట్టే స్పందన మనిషినే అంటిపెట్టుకొని వుంటుంది.  దేదీప్యది పెదవులపై పుట్టే స్పందన కాదు.  మనసులోంచి పుట్టే స్పందన.
అభిరాం మాత్రం పైకి చూడలేదు.  బైక్‌ కీస్‌ మామ్మ చేతిలో పెడుతూ లోపలకెళ్లాడు.
అమ్మాయిల వైపు చూసినా, మాట్లాడినా, ఏడిపించినా ‘తప్పు’ అని చిన్నప్పటి నుండి అతనికి కొన్ని షరతులు విధించింది ఇందుమతి. అప్పటి నుండి అతని జీవన క్రమంలో అవి నిషేదింపబడ్డాయి.
 
* * * * *
 
ఇంకా ఉంది….

రచన: మాధవపెద్ది సురేష్ చంద్ర   
 




వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 

రచన: మాధవపెద్ది సురేష్ చంద్ర   
 




వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 




వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 



వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 


వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 

వెన్నెలకంటి
 
నాకు వెన్నెలకంటి రాజేశ్వరరావుగారితో 1990 నుండి పరిచయం. మొదటి కలయికలోనే మా ఇద్దరికీ మంచి స్నేహం కుదిరింది. నాకసలు విరోధులు లేరు, ఉండరు. నా మనస్తత్వం అటువంటిది. ఎప్పుడైనా ఎవరితోనైనా ఏదైనా మాటా మాటా అనుకున్నా, కోపం ఉన్నా కొద్దిసేపే. మళ్ళీ అసలు ఆ విషయం గుర్తుండదు.
‘సంగీతానికి ఇంటిపేరు సాహిత్యం’ అని నేను చాలా సార్లు నా మాటల్లో, పాటల్లో చెబుతూనే ఉంటాను. శ్రీ బాలు గారికి  చాల ఇష్టమైన కొటేషన్స్‌లో ఇది ఒకటి.
ఓసారి నా ఇష్టదైవమైన షిరిడి సాయిబాబా మీద ఒక ప్రయివేటు క్యాసేట్ రూపొందించటం జరిగింది. ‘సాగర్ మాగ్నటిక్స్’ సమర్పణలో ‘లియో ఆనంద్’ ఆధ్వర్యంలో ఈ క్యాసెట్ రూపొందింది. నాకు అదే మొట్టమొదటి ప్రయివేట్ క్యాసెట్,  9 పాటలు నలుగురు ప్రసిద్ద కవులు రాశారు. వారు శ్రీ సిరివెన్నెల, శ్రీ జొన్నవితుల, శ్రీ వెన్నెలకంటి, శ్రీ డి.నారాయణవర్మ. ఇక్కడ నేను కానీ, ఆ కవులు గానీ ఒక్క నయాపైసా తీసుకోకుండా నిజమైన భక్తితో వర్క్ చేసాము. శ్రీ జంధ్యాల వ్యాఖ్యాత, ఆయన కూడా రెమ్యూనరేషన్ తీసుకోకుండా పనిచేశారు. సుప్రసిద్ద గాయకులు, గాయనీమణులు ఆ పాటలు వారి వారి గొంతుకలతో ఆర్ధ్రత, స్పందన, భక్తి భావం మేళవించి పాడారు. నాకు చాలా పేరు తీసుకువచ్చిన క్యాసెట్ అది. కొన్ని లక్షల క్యాసెట్స్ అమ్ముడు పోయాయి, పోతున్నాయి. శ్రీ బాలసుబ్రహ్మణ్యం, రమేష్, మనో, వి.రామకృష్ణ,  శ్రీమతి జిక్కి, సుశీల, శైలజ, వాణీజయరాం అద్భుతంగా పాడారు.

ఎందుకు ఇదంతా చెబుతున్నానంటే నాకు ‘బృందావనం’ సినిమా కన్ఫర్మ్ అవటానికి ఈ క్యాసెట్ కూడా ఒక కారణం. సింగితం శ్రీనివాసరావు గారికి చాలా బాగా నచ్చింది. ఆయన ఒక మంచి మాటన్నాడు ‘ఇందులో ఆత్మ ఉంది’ అని, వెన్నెలకంటి గారు ఆ క్యాసెట్‌లో 4 పాటలు రాసారు.
1. బాబా రావా మొరవినవా (శ్రీ బాలు),
2. బాబా శరణం (శ్రీ బాలు).
3. శ్రీ గురునాధా (శ్రీమతి పి.సుశీల),
4. చేరుకోనీయి నీ ద్వారకామయి (శ్రీమతి శైలజ).
వెన్నెలకంటిగారికి అందరి కవులతో, సంగీత దర్శకులతో, గాయకులతో సత్సంబంధాలు ఉన్నాయి. ఆయనంటే అందరికీ ఇష్టం. ఆయన రచనల్లో క్లారిటీ ఉంటుంది. భావం చెడిపోకుండా తననాలకి సరిగ్గా రాస్తారు. నాకు రాసిన పాటల్లో 99 శాతం కరెక్షన్స్ లేకుండా రాశారు.
ముఖ్యంగా నా జీవితంలో ‘బృందావనం’ పాటలు గొప్ప వరం. 1992 లో విజయావారు సుమారుగా 17 ఏళ్ళ విరామం అనంతరం రావికొండలరావు గారు, సింగీతం శ్రీనివాసరావు గారు, డి.వి.నరసరాజు లాంటి సీనియర్ టెక్నీషియన్స్ ఆధ్వర్యంలో నాకు అవకాశం ఇవ్వటం దైవలీల. అదే విజయావారికీ, మాధవపెద్ది వారికీ ఉన్న అనుబంధం.
తరువాత అందరికీ విపరీతంగా నచ్చి అన్ని పాటలూ ఆయన చేతనే రాయించారు. నేనూ, వెన్నెలకంటిగారూ అన్ని పాటలకీ కలసి పనిచేశాం. సుమారు 3 వారాలపాటు కంపోజింగ్ జరిగింది. జీవితంలో మరచిపోలేని మధుర క్షణాలు! ఓహో ఓహో ఓహో బుల్లి పావురమా, మధురమే సుధాగానం, ఆ రోజు నా రాణి, అబ్బోఏమి వింత, మా మామయ్యా ఐదు పాటలూ ఆయనే రాశారు. అంతేకాకుండా విజయావారి సంస్థలో అన్ని పాటలూ ‘ఎస్.పి.బాలు గారు, ఎస్.జానకి గారు’ పాడటం విశేషం! పాటలు కూడా వీలున్నంతవరకూ విజయా వారి రాగాల్లోనే కంపోజ్ చేయటం జరిగింది. ఓహో ఓహో ఓహో బుల్లి పావురమా (భీంపలాస్), మధురమే సుధాగానం (మోహన) ఆరోజు నారాణి (దుర్గ) అబ్బో ఏమివింత (దేశ్).
తరువాత నాకు సుమారు 30 పాటలకు పైగా రాశారాయన. పుట్టింటి గౌరవం, బదిలీ, శ్రీకృష్ణార్జున విజయం, మాతో పెట్టుకోకు, సహనం, ప్రెసిడెంట్‌గారి అల్లుడు ఇత్యాది సినిమాల్లో అన్నిరకాల భావాల్లో, నవరసాల్లో అద్భుతంగా రచన చేశారు.
నాకు బాగా నచ్చిన పాటల్లో కొన్ని ఉదహరిస్తాను. బృందావనంలో మధురమే, ఆరోజు నారాణి, ఓహో ఓహో ఓహో బుల్లి పావురమా, శ్రీకృష్ణార్జున విజయంలో భళీ భళీ ఏమి భాగ్యము.(ఈ సినిమాకు 1996 నంది అవార్డు వచ్చింది), పుట్టింటి గౌరవంలో డ్రింకింగ్ సాంగ్, మాతో పెట్టుకోకులో అన్నీ మాస్ సాంగ్స్ (నాకు కమర్షియల్‌గా మంచి పేరు తెచ్చిన చిత్రం), మదనుడు చేసే విరహాల పూలగాయం (ప్రెసిడెంట్ గారు అల్లుడు) ఇలా చాలా పాటలు ఏ మాత్రం బేషజం లేకుండా ‘భేషుగ్గా’ రాశారు.
వందకు పైగా డబ్బింగ్ సినిమాలకి మాటలు, పాటలు రాయటం చాల కష్టమైన పని ‘హాట్స్ ఆఫ్ టు హిమ్’. ‘వేదిక’ అనే సంస్థను స్థాపించి ఎన్నో విజయవంతమైన కార్యక్రమాలు చేశారు. ఆయన తలపెట్టిన చాలా కార్యక్రమల్లో నేను పాల్గొనటం నా అదృష్టం. ‘లహరి’  పేరుతో ఒక కొత్త ప్రక్రియతో రచన చేస్తున్నారు. రచనలు, కొన్ని నేను వినటం జరిగింది అద్భుతంగా ఉన్నాయి.
నవంబర్ 30 వ తేదిన నెల్లూరులో జన్మించిన వెన్నెలకంటి ఎస్.బి.ఐ. లో పని చేశారు. ఆయన రచనలో నాకు ఆత్రేయ గారి, వేటూరి గారి ముద్ర కనిపిస్తుంది. ఎందుకంటే ఆయనకి వాళ్ళిద్దరూ ఎంతో ఇష్టమైన కవులు.
ఈ సినీ జీవితంలో అయన ఎన్ని రచనలు చేసినా అతి ముఖ్యమైనవి, ఎంతో కాలం అందరూ మరచిపోలేని రచనలు కొన్ని ఉన్నాయి. చిరునవ్వుల వరమిస్తావా – చితి నుంచి బ్రతికొస్తాను, మరుజన్మకీ కరుణిస్తావా – ఈ క్షణమే మరణిస్తాను ఎక్స్‌ట్రార్డినరీ! బుద్దభూమి రుద్రభూమి అయింది. వేదభూమిలో వేదన మిగిలింది. సింప్లీ సూపర్స్! (ఈ పాటకి 2000 సంవత్సరానికి వెన్నెలకంటిగారికీ, ఆ పాట పాడిన బాలసుబ్రహ్మణ్యంగారికీ నంది అవార్డు లబించింది) ఇలా ఆయన ఎన్నో మంచి పాటలూ రాయాలనీ, అందుకు ఆయనకు చాలా మంచి అవకాశాలు రావాలనీ సర్వేశ్వరుణ్ని ప్రార్ధిస్తున్నా!
* * * * *
 
పూర్వం రోజుల్లో ఆత్రేయ-సినారె చలోక్తులు వేసుకునేవారని,  శ్రీశ్రీ-ఆరుద్ర ఒకరిమీదొకరు పద్యాల ద్వారా తమ వ్యంగ్యవైభవాన్ని చూపించుకున్నారని పాఠకులలో కొందరికి తెలిసే ఉంటుంది. అటువంటి తమాషాలు, చమత్కారాలు ఈతరం సినీకవుల మధ్య కనిపించవేం అని అనుకునేవారికి ఈ సంఘటనే ఓ ఋజువు.
ఓసారి వెన్నెలకంటి, చంద్రబోస్ ఓ కార్యక్రమంలో కలిశారు. అప్పటికి చిరంజీవి నటించిన ‘ఇద్దరు మిత్రులు’ సినిమాలో చంద్రబోస్ రాసిన ‘మనసావాచా మనసిస్తే మైసూర్ ప్యాలెస్ రాసిస్తా‘ అనే పాట బాగా పాపులర్‌గా ఉంది. దాన్ని దృష్టిలో పెట్టుకోని, ‘ఏవయ్య చంద్రబోసూ.. అలా ప్యాలెస్‌లూ, బిల్డింగ్‌లు రాసిచ్చీడఁవేనా.. ఎంత నీవి కాకపోతే మాత్రం?’ అని అన్నారు వెన్నెలకంటి సరదాగా.
“నేను సరేలెండి సార్!  ప్రక్క రాష్ట్రంలోని అదీ బిల్డింగులు మాత్రమే రాసిస్తున్నాను, మరి మీరు ఏరియాలకు ఏరియాలు.. అదీ స్వంత రాష్ట్రంలోని… ‘రావయ్య ముద్దులమావా నీకు రాసిస్తా రాయలసీమ‘ అంటూ రాసిచ్చేస్తున్నారు” అన్నాడు చంద్రబోస్ ‘సమరసింహారెడ్డి’ సినిమాలోని వెన్నెలకంటి రాసిన పాటని కోట్ చేస్తూ.
అక్కడ ఉన్న అందరితోపాటు ఈ ఇద్దరూ కూడా మనస్పూర్తిగా నవ్వుకుని షేక్‌హ్యాండ్ ఇచ్చేసుకున్నారు.
 
— రాజా
 
 
 

రచన: సూర్యదేవర రామ్మోహనరావు
suryadevaranovelist@gmail.com
http://www.suryadevararammohanrao.com/
 
 
 
తిరుపతి నుంచి రేణిగుంట ఎయిర్‌పోర్టుకి వెళ్ళే రోడ్డుమీద ఒక బ్లాక్ కలర్ అంబాసిడర్ కారు నలభై మైళ్ళ వేగంతో వెళుతోంది.
అప్పటికే తనకొచ్చిన డ్రీమ్ గురించి రెండోసారి వివరిస్తుంది దిశ.
“ఎర్రకోట దగ్గర జనంలో కూర్చున్న వ్యక్తి లేచి, వేదికమీద కూర్చున్న వ్యక్తిని షూట్ చేశాడా?”
“ఎస్ డాక్టర్…!”
“హౌ కెన్ ఇట్ బి పాజిబుల్ దిశా! అంత టైట్ సెక్యూరిటీ మధ్య ఆ పొలిటికల్ పర్సనాలిటీని చంపడం సాధ్యమవుతుందంటావా?”
“లక్షలాది జనప్రవాహాంలో మనం దేశభక్తుల్నీ గుర్తించలేం… అలాగే మర్డర్స్‌నీ గుర్తించలేం” అంది దిశ.
“ఇంతకీ ఆ పొలిటికల్ పర్సనాలిటీ ఎవరంటావ్?”
“అలాంటి హ్యూజ్ మీటింగ్స్‌ని ఎడ్రస్ చేసే వ్యక్తులు, దేశ ప్రధాని కావచ్చు లేదా ప్రధాన ప్రతిపక్ష నాయకుడు కావచ్చు.”
“ప్రతిపక్ష నాయకుడ్ని చంపడం వల్ల పార్టీవారికి తప్ప ఎవరికీ ఉపయోగం వుండదు. బహుశా ప్రైమ్ మినిస్టర్ కావచ్చు కదా?” సవ్యసాచి అన్నాడు.
“ఎస్! డాక్టర్ నేనూ అదే అనుకుంటున్నాను.”
కారు రేణిగుంట గ్రామం దాటి, చెక్‌పోస్ట్ దగ్గర మలుపు తిరుగుతోంది.
సరిగ్గా ఆ సమయంలో దిశ నోటి వెంబడి వచ్చిన మాటకు ఆశ్చర్యంగా ఆమెవైపు చూశాడు డా!!సవ్యసాచి.
“ప్రైమ్ మినిస్టర్‌ని ఆ మర్డర్ ఎటెమ్ట్ నుంచి మనం రక్షించలేమా డాక్టర్?”
అతను గట్టిగా నవ్వాడు. అతనలా ఎప్పుడూ నవ్వలేదు. ఆ నవ్వును చూసి విస్తుపోయింది దిశ.
“ఏం డాక్టర్! అలా నవ్వుతున్నారు?”
“ప్రధాని విషయంలో అలాంటి మర్డర్ ఎటెమ్ట్ జరిగితే ఆయన పర్సనల్ సెక్యూరిటీ స్టాఫ్ వున్నారు. స్పెషల్ కమెండోలున్నారు. మనమే అయన్ని రక్షించాల్సిన అవసరం లేదు. అది మనకు సాధ్యం కూడా కాదు”.
ఆ మాటకు దిశకు కొపం వచ్చింది.
“జాన్ కెనడీనిగాని, లాల్ బహదూర్‌శాస్త్రినిగాని, మహాత్మాగాంధీని కాని, ఇందిరాగాంధీనికాని, రాజీవ్‌గాంధీని కాని ఆఖరకు మన రాష్ట్రంలో జరిగిన ఓ ఎక్స్ మినిస్టర్‌గాని, ఆ పర్సనల్ సెక్యూరిటీ స్టాఫ్‌గాని, కమెండోలు గాని, ఎందుకు సేవ్ చెయ్యలేకపోయారు డాక్టర్?” అడిగింది దిశ.
“ఎందుకు! నువ్వే చెప్పు?” అన్నాడు సవ్యసాచి.
“తెలీదు గాబట్టి… వాళ్ళు ఆ విషయాన్ని ఊహించలేరు కాబట్టి.”
“నీ పాయింట్ నాకు అర్థమైంది దిశా! కానీ నువ్వెలా ప్రైమ్ మినిస్టర్ సెక్యూరిటీ స్టాఫ్‌ని ఎలర్ట్ చేయగలవు? చేసినా నిన్నెలా వాళ్ళు నమ్ముతారు?”
“నాకొచ్చిన డ్రీమ్ గురించి చెప్తాను.”
“నిన్నో పిచ్చిదాని కింద జమ కడతారు.”
“డాక్టర్! యూ ఆర్ ఇన్‌సల్టింగ్ మీ…”
“నో దిశా! సిన్సియర్లీ నాట్…” దిశ మాటలమీద అతనికి నమ్మకం వున్నా ఈ కేసుని ఎలా డీల్ చెయ్యాలో అర్థంకావడం లేదు.
కారు ఎయిర్‌పోర్టులో ఆగింది దిగి ఇద్దరూ లోనికి నడుస్తున్న సమయంలో దిశ అంది…
“డాక్టర్! ఈ డ్రీమ్ విషయంలో మీరు నమ్మలేకపోతున్నారు కదూ?” అడిగింది దిశ.
నిజమే!
డా!! సవ్యసాచి మనసు మూలల్లో ఎక్కడో అనుమానం… అందుకే దిశకు ఏమీ బదులు చెప్పలేకపోయాడతను.
అప్పటికే రేణిగుంట నుంచి మద్రాసు మీదుగా హైద్రాబాద్ వెళ్ళడానికి ముప్పై నిమిషాల సమయం మాత్రమే వుంది.
*                            *                                  *
సికింద్రాబాద్‌లోని ఆ గవర్నమెంట్ హస్పిటల్, మిగతా గవర్నమెంటు హాస్పిటల్స్‌లాగే అల్లకల్లోలంగా వుంది.
ప్రవేటు వ్యక్తుల బిజినెస్సుకు, ప్రతి గవర్నమెంట్ హాస్పిటల్ ఓక హెడ్ ఆఫీసు…
అక్కడ మెడిసిన్స్ దగ్గర్నించి, శవాల మాయం వరకూ ఏదైనా జరగడానికి ఆస్కారం.
మెట్లెక్కి రిసెప్షనిస్ట్ వైపు నడిచాడు డా!!సవ్యసాచి. తెల్లటి కుర్తా పైజమా, నుదుటున బొట్టు, మెడలో రుద్రాక్షలు, తనవైపే వస్తున్న ఆ వ్యక్తి అందంవైపు నిశితంగా చూసింది ఆ రిసెప్షనిస్ట్.
“చెప్పండి….” తన సమీపంలోకొచ్చిన సవ్యసాచిని అడిగిందామె ఆసక్తిగా.
“దివ్యానందస్వామిగారు…” ఆ పేరు వినగానే ఆమె ముఖం చిట్లించింది.
“మీరు కూడా ఆయన కోసమే వచ్చారా? ఒక వ్యక్తి కోసం ఇంతమంది ఎంక్వయిరీ చేయడం.. టూ హారిబుల్… ఆన్సరు యివ్వలేక చచ్చిపోతున్నాను. మనుషులకు తోడు.. కంచినుంచి, కాశీనుంచి ఫోన్లొకటి?” విస్సుక్కుందామె.
“ఇంతకీ ఆయన ఏ బెడ్‌మీద వున్నారు?”
‘మీకు తెలీదా…?”
“ఏమిటి…?”
“అరగంట క్రితం ఆయన చనిపోయారు. మీరు డా!!అంజయ్యని కలవండి” చెప్పి బద్ధకంగా ఒళ్ళు విరుచుకుందామె.
డా!! అంజయ్య!
మూదు నిమిషాల తర్వాత డా!! అంజయ్య చాంబర్లో వున్నాడు డా!! సవ్యసాచి.
“స్వామిగారు చాలా పుణ్యాత్ముడు! ఆయనకు రాష్ట్రం నిండా అపారమైన శిష్యగణం వున్నారు. ప్రస్తుతం ఆయన శవాన్ని ఎవరికి అప్పగించాలో నాకు అర్థం కావడం లేదు. ఒకపక్క దేవాలయ ట్రస్ట్ సభ్యులు ఆ శవానికి తమ ఆధ్వర్యంలో దహన విధులు నిర్వహిస్తామంటున్నారు. మరోపక్క తమ గురువుగారి శవాన్ని తమకే యివ్వమని వారి శిష్యగణం అడుగుతున్నారు. కానీ ఆయన మనవడు అమెరికాలో వున్నాడుట. అతని గురించే మేం ఆలోచిస్తున్నాం. అతనొచ్చి మా తాత శవాన్ని వాళ్ళకెందుకిచ్చారని గొడవ పడితే…”
డా!అంజయ్య తనకు తెలియకుండానే అతనికి ఒక క్లూ యిచ్చాడు.
దాంతొ అతని బ్రెయిన్ ఎలర్టయిపోయింది.
“అందుకే మిమ్మల్ని కలవడానికొచ్చాను డాక్టర్!”
“అంటే…?”
“దివ్యానందస్వామిగారు మా తాతగారు…”
ఆ మాటకు చాలా రిలాక్స్‌డ్‌గా ఫీలయ్యాడు డాక్టర్.
“ప్రాబ్లం సాల్వ్ చేశారండి బాబూ! శవాన్ని మీరెప్పుడు తీసికెళతారు? శవాన్ని ఎక్కడ దహనం చేస్తారు?”
“మా వూళ్ళో….” టక్కున జవాబు చెప్పాడు సవ్యసాచి. ఆ వూరు ఏ వూరని అడిగితే అతను యిబ్బంది పడేవాడే కానీ డాక్టరు ఆ ప్రశ్న వెయ్యలేదు.
  “రాత్రి ఏడుగంటలకొస్తాను” లేచి నిలబడ్డాడు సవ్యసాచి.
“ఆ టైమ్‌లో నేనుండను. మీకోసం గేట్ పాస్ సిద్ధం చేసి వుంచుతాను. రిసెప్షన్లో కలెక్ట్ చేసుకోండి. బైదిబై మీ పేరు?”
“స్వామి కుమారానంద…” తడుముకోకుండా చెప్పాడు సవ్యసాచి.
పేరుని, ప్రిస్కిప్షన్‌ని పేడ్‌మీద రాసుకున్నాడు డాక్టరు. అతని చాంబర్‌లోంచి సవ్యసాచి బయటికొస్తున్నప్పుడు కొంతమంది పురోహితులు అదే చాంబర్‌వైపు వెళ్ళడం గమనించాడతను.
ఆ హాస్పిటల్లోంచి బయటికొచ్చి కారెక్కాడు. కారు నేరుగా లకడికాపూల్ ఏరియాలోని ఒక హోటల్‌ముందు ఆగింది.
అప్పటికే అతని కోసం ఎదురుచూస్తోంది దిశ.
తన డ్రీమ్ గురించి సత్యబ్రహ్మతో మాట్లాడాలనుకుంది దిశ. కానీ సవ్యసాచి ఇన్‌స్ట్రక్షన్స్ గుర్తొచ్చాయి.
“దిశా! మనం మారుపేర్లతో హోటల్లో దిగుతాం… అందుకే మన ఆకారాల్ని కూడా ఎవరూ గుర్తుపట్టకుండా జాగ్రతలు తీసుకుందాం. హోటల్ నుంచి ఎవరికీ ఫోన్ చేయడానికి కూడా వీల్లేదు. మరీ ముఖ్యంగా సత్యబ్రహ్మకు. మన వలన ఇంకొకరు రిస్క్‌లో పడకూడదుగదా.. బీ కేర్‌వుల్.”
అందుకే సవ్యసాచి ఇన్‌స్ట్రక్షన్స్ మేరకు దిశ పట్టుచీర, జాకెట్ వేసుకుంది. నుదుటిమీద పెద్ద బొట్టు పెట్టుకుంది. అద్దంలో తనను తాను చూసుకుంటుండగా సవ్యసాచి రూమ్‌లోకి అడుగుపెట్టాడు.
*                            *                                  *
సరిగ్గా రాత్రి ఏడుగంటలు…
ఇద్దరు వ్యక్తులు మార్చురీలోంచి దివ్యానందస్వామి శవాన్ని తెచ్చి కారు బ్యాక్ సీట్లో పెట్టారు.
ఆ ఇద్దరు వ్యక్తుల చేతుల్లో చెరో వంద రూపాయల నోటు పెట్టాడు సవ్యసాచి. కారులో ముందు సీట్లో డ్రయివర్ పక్కన కూర్చున్నాడు సవ్యసాచి. అతని పక్కన దిశ కూర్చుంది.
కారు హాస్పిటల్ పోర్టికోలో నుంచి రెండు నిమిషాల తర్వాత బయలుదేరింది.
సరిగా రెండు గంటల తర్వాత….
దివ్యానందస్వామి శవం విషయంలో ఆ హాస్పిటల్లో గందరగోళం చెలరేగింది.
పనుల వత్తిడి వలన తను ఇండియా రాలేకపోతున్నానని తాతగారి శవాన్ని దహనం చేసేందుకు దేవాలయ ట్రస్ట్ సభులకు పూర్తి అధికారాలు అప్పగిస్తున్నానని అమెరికా నుంచి దివ్యానందస్వామి అసలయిన మనవడు కుమార్ శ్రీరాజ్ పంపిన టెలెక్స్ మెసేజ్‌ను, అది తెచ్చిన ట్రస్ట్ సభ్యుడు వైపు చూస్తూ నిరుత్తరుడయాడు డాక్టర్ యాదగిరి.
“కుమారనందస్వామి అని ఆయన మనవడు…” ఏదో చెప్పబోయాడు యాదగిరి.
అక్కడ రాఘవేంద్రాచార్య్తులతో పాటు పాతికమంది జనం వున్నారు.
బాధ్యతారహితంగా, ఎవరో అనామకుడిగా దివ్యానందస్వామి శవాన్ని అప్పగించిన విషయంలో డాక్టర్‌కూ, వారికీ మధ్య గొడవ జరిగింది. కోపోద్రేకంతో యాదగిరిని వాళ్ళు కొట్టారు. కాసెపట్లో…
హాస్పిటల్ రణరంగంగా మారింది. పోలీసులు రంగప్రవేశం చేశారు.
కేసునంతా విన్న తర్వాత సర్కిల్ ఇన్స్‌పెక్టర్ అబ్దుల్ గవూర్ తనలో తను ఒక ప్రశ్న వేసుకున్నాడు.
“శవాన్ని ఎవరు ఇంత ప్లాన్డ్‌గా తీసుకెళ్ళారు? ఎందుకు? దివ్యానంద స్వామి శవమే వారికెందుకు కావల్సి వచ్చింది?”
వైర్‌లెస్ సెట్ల్స్‌లో, సిటీ అవుట్ స్కర్ట్స్‌లోని పోలీస్‌స్టేషన్స్‌కి ఇన్‌ఫామ్ చేశాడతను సిటీ నుంచి బయటికెళ్ళే కార్లను చెక్ చేయమని.
కానీ…
అప్పటికే…
సవ్యసాచి ఎక్కిన అద్దెకారు విజయవాడ సమీపంలో వుంది.. ముందు జాగ్రత్తగా ఆ కారును మార్చాడు సవ్యసాచి.
అయినా అతనిలోంచి భయం ఇంకా పూర్తిగా పోలేదు.
*                            *                                  *
సవ్యసాచి తన ఎదురుగా కూర్చున్న డాక్టర్స్‌ను ఉద్దేశించి చెప్పడము ప్రారంభించాడు.
“దేవుడున్నాడా, లేడా అనే సమస్యను గురించి మతస్తులకంటే, మతతత్త్వ శాస్త్రజ్ఞులు ఎక్కువ కృషి చేసారు. మతతత్వ శాస్త్రజ్ఞులు దేవుడు వున్నాడని రుజువులు చేయడానికి వివిధ సిద్ధాంతాల ద్వారా ప్రయత్నించారు. అందులో మొదటిది విశ్వశాస్త్ర సిద్దాంతం. దానిని COSMOLOGICAL ARGUMENT అంటారు. రెండవది కేవలం సత్తా సిద్ధాంతము. దానిని ONTO LOGICAL ARGUMENT అంటారు. మూడవది అత్యవసర సత్తా సిద్ధాంతం. దానిని IDEA OF NECESSARY BEING అంటారు. నాలుగవది నమూనా సిద్ధాంతం. దానిని IDEA OF DESIGN అంటారు. తర్వాతది అంతిమ లక్ష్య సిద్ధాంతం. దానిని TELEOLOGICAL ARGUMENT అంటారు. ఆరవది కదలిక భావ సిద్ధాంతం. దానిని ARGUMENT FROM MOTION అంటారు.
మానవునికన్నా భిన్నమయిన ఒక సృష్టికర్త ఒకడున్నాడని, అతడే మనిషిని సృష్టిస్తున్నాడని మనిషిలో ప్రాణాన్ని పంపుతున్నాడని, మతతత్త్వ వాదులు నమ్ముతారు.
మనిషిని, ప్రకృతిని సృష్టించింది భగవంతుడే గనుక ఈశ్వరాజ్ఞ లేనిదే చీమ చిటుక్కుమనదనే నమ్మకం మనకుంది గనుక, మనిషి సృష్టించిన…  సృష్టిస్తున్న సైన్స్ కూడా భగవంతుడి ఆజ్ఞ ప్రకారమే జరుగబోతున్నది. సైన్స్ కూడా భగవంతుడి సృష్టేనని కూడా ఒక వాదముంది. దాని ప్రకారమయితే మనచేత ఈ ప్రయోగాలు చేయిస్తున్నది. మనల్ని సృష్టించిన ఆ భగవంతుడే.
ఏది ఏమయినా దివ్యానందస్వామి శవం మాయం కావడం పై ఆధ్యాత్మిక వాదులు కొంత గొడవ చేస్తారు… ఎందుకంటే దివ్యానందస్వామి ఆ వర్గాల్లో పేరుపొందిన వ్యక్తి కనుక ఆ ఆధ్యాత్మిక వర్గం మత విశ్వాసాలు రక్షించడానికి నియమింపబడినవారు కనుక-” అతను చెపుతున్న విషయాలు చాలా జాగ్రత్తగా వింటున్నారు అక్కడి సైంటిస్టులు. మరీ ముఖ్యంగా డాక్టర్ విజేత.
ఆమె మనసెందుకో ప్రమాదాన్ని శంకిస్తోంది.
దివ్యానందస్వామి శవం మాయం పెద్ద గొడవకు దారితీస్తే ప్రభుత్వం, పోలీసులు తమ గురించి ఆచూకీ మొదలెడితే? తమ ప్రయోగాలకు అంతరాయం ఏర్పడితే? ఇన్నాళ్ళ శ్రమ వృధా అయిపోతుంది.
ఆమె పక్కన కూర్చున్న దిశ మాత్రం సవ్యసాచి ఉపన్యాసాన్ని వినడం లేదు. ఆమె తనకొచ్చిన కలను విశ్లేషిస్తోంది. గంటలు గడుస్తున్న కొలదీ ఆమె నరాల్లో తెలియని ప్రకంపనం.
ఈ దేశానికి ఏదో ఆపద వాటిల్లబోతోంది. ఆ విషయం తనకు సృష్టంగా తెల్సినా కూడా తను ఏం చేయలేకపోతోంది.
ఏదయినా చేయాలి.. చేయాలి.. ఆమె శరీరం ఆ కాన్ఫరెన్స్ హాల్లో వున్నా, మనసు మాత్రం ఎర్రకోట చుట్టూ పరిభ్రమిస్తోంది. సరిగ్గా సరిగ్గా అదే సమయంలో ఆమెకు సత్యబ్రహ్మ గుర్తుకొచ్చాడు.
ఆయనకు ఫోన్‌చేసి విషయం చెప్తే… ఆ ఆలొచన రావడంతోటే మరొక్క క్షణం ఆమె అక్కడ వుండలేకపోయింది. గబగబా లేచి కాన్ఫరెన్స్ హాల్లోంచి బయటికొచ్చి రిసెప్షన్‌లోకి నడిచింది.
ఫోన్ రిసీవర్ని అందుకుని హైద్రాబాద్‌లోని సత్యబ్రహ్మకు ఫోన్ చేసింది.
కాన్ఫరెన్సె హాల్లోంచి బయటకు వెళుతున్న దిశవైపు సాలోచనగా ఒకసారి చూసి సవ్యసాచి తన వుపన్యాసాన్ని మళ్ళీ కంటిన్యూ చేశాడు.
“సో మైడియర్ ఫ్రెండ్స్! దివ్యానందస్వామిని మనం బ్రతికించడం ద్వారా మనిషి శరీరంలోని ప్రాణం ఒక ద్రవరాశి కాదని, అనేకానేక జీవకణాల కదలికని ఆ కలయికలోంచి పుట్టేదే చేతన శక్తి అని మనం ప్రపంచానికి రుజువుల ద్వారా నిరూపించగలగాలి.
ఈ దెబ్బతో ఈ ప్రపంచంలో ఆధ్యాత్మిక వాదులు వేస్తున్న ముసుగు తొలగిపోతుంది. సైన్స్‌పట్ల, మానవ మేధసుపట్ల మనిషికి నమ్మకం ఏర్పడుతుంది… ఏమంటారు?”
ఎవరూ మాట్లాడలేదు.
డాక్టర్ విజేత వైపు చూస్తూ “మనం మన ఆపరేషన్‌ని రేపటి ఉదయం నుంచి ప్రారంభిద్దాం” లేచి నిలబడ్డాడు సవ్యసాచి.
సైంటిస్టులందరూ తమ పర్సనల్ రూమ్‌లోకి నడిచారు.
డాక్టర్ సవ్యసాచి దిశ కోసం రిసెప్షన్‌లోకి వచ్చారు. అక్కడ ఫోన్ పక్కన వర్రీగా కూర్చుంది దిశ.
తను సత్యబ్రహ్మకు ఫోన్ చేస్తున్న విషయం, ఆయన నెంబర్ కలవక పోవడం గురించి చెప్పింది సవ్యసాచితో దిశ.
“ఈ విషయంలో సత్యబ్రహ్మ ఏమీ చేయలేరేమో”
“ఏం?!” ఆశ్చర్యంగా అడిగిందామె.
“ఎందుకంటే ఆయన ఇండియాలో లేరు కాబట్టి, తన పరిశోధనల గురించి మూడు నెలలపాటు ఆస్ట్రేలియాలో పర్యటించడానికి వెళ్ళారు కాబట్టి.”
ఆ విషయం సవ్యసాచికి ఎలా తెలుసో అర్థంకాక షాకింగ్‌గా అతనివైపు చూస్తూ వుండిపోయింది దిశ.
మరో పదినిమిషాల తర్వాత చాంబర్లో ఎదురుగా కూర్చున్న సవ్యసాచి వైపు చూసి…
“సార్! మీరు నా డ్రీమ్‌ని నమ్మడంలేదా? కావాలిస్తే ఇవాల్టి పేపర్ చూడండి… దేశా ప్రధాని చుట్టూ ప్రమాదకరమయిన పరిస్థితులు నెలకొన్నాయని ఈ పేపర్ రాసింది” తన ముందున్న పేపర్ని సవ్యసాచి ముందుకు తోసిందామె.
“మిస్ దిశా! నేను మిమ్మల్ని అనుమానించడం లేదు. ఎందుకంటే- మీ బ్రెయిన్ పవర్ని నేను విశ్వసిస్తున్నాను గనుక. కానీ మనమేం చేయగలం? ఆఫ్ట్రాల్ ఉయార్ సైంటిస్ట్స్. అందులోనూ మన ప్రయోగాలన్ని రహస్యంగా మాత్రమే జరుపుకుంటున్న వ్యక్తులం.”
“లేదు డా!!సవ్యసాచీ! మనం తలచుకుంటే ఏదైనా చేయగలం. పార్టి మీటింగ్ జరగటానికి కొన్ని రోజులే సమయముంది. ఆ మీటింగ్‌కు కొన్ని లక్షలమంది ప్రజలొస్తారు. ఆ మీటింగ్‌లో దేశప్రధాని మాత్రమే ఉపన్యసిస్తారు. ఆ మీటింగ్ ఎర్రకోట ప్రాంతంలోనే జరగడానికి కేంద్ర ప్రభుత్వ పార్టీ నిర్ణయించింది. నాకు కలలో వచ్చిన విషయాల్లో యాభైశాతం కరెక్ట్. కావలిస్తే పేపరు చూడండి.”
అయిదు నిమిషాలసేపు పేపర్ వెయిట్‌ని తిప్పుతూ ఆలోచించాడు డా!!సవ్యసాచి.
సరిగ్గా అదే సమయంలో సవ్యసాచి బ్రెయిన్లో ప్లాష్‌లా ఓ ఐడియా వెలిగింది.
దిశ ఊహ నిజమైతే.. నిజమైతే… నిజమైతే… తన మెదడులోని ఆలోచనను దిశకు అతను చెప్పలేదు.
“ఓ.కే దిశా! నీకు నేను కోపరేట్ చెయ్యడానికి సిద్ధంగా వున్నాను చెప్పు ఏం చేయాలో?”
దిశ లేచి నిలబడింది.
“ప్రస్తుతానికి ఏమీ అక్కరలేదు. మళ్ళీ మిమ్మల్ని ఈవెనింగ్ కలుస్తాను” అంది దిశ గంభీరంగా.
“ఎక్కడికి వెళుతున్నావ్?” అడిగాడు సవ్యసాచి.
“తిరుపతికి”
“ఎందుకు?”
“నాకొచ్చిన డ్రీమ్‌ని డైరెక్ట్ గా ప్రధానికి తెలియచేస్తాను” గబుక్కున వెనుదిరిగింది దిశ.
రాబోట్ చర్యల్ని చూసి చిన్న పిల్లాడు ఆశ్చర్యపోయినట్టుగా అయిపోయాడు సవ్యసాచి.
కానీ…
ఆ సమయంలో అతనికి దిశ కలమీద పూర్తిగా నమ్మకం కలగలేదు.
*                            *                                  *
వేదాచార్య…
విశాలమైన ఆయన నుదుటి మీద విభూతి గీతలు స్ఫుటంగా కనిపిస్తున్నాయి. చెవులకు కుండలాలు, చేతిలో త్రిశూలం, పులిచర్మం మీద అపర శివునిలా కూర్చున్నాడాయన.
ఆయన ఎదురుగా దేశంలోని వివిధ ప్రాంతాల్లో ఆధ్యాత్మిక వర్గాలకు ప్రాతినిధ్యం వహిస్తున్న పదిమంది గురూజీలు, స్వాములు వున్నారు.
వేదాచార్య నెమ్మదిగా పెదవి విప్పారు.
“నిజమే.. మీరన్నది నిజమే! మేమనుకున్నదీ నిజమే! ఇలాంటి ఆపద మన సమాజానికి వస్తుందని తీవ్రంగా ప్రయత్నిస్తున్నారని, మన ప్రయత్నాలని అడ్డుకోలేకపోతోందని నాకు తెలుసు.”
“ప్రభుత్వాన్ని వదిలేయండి! మనమేం చేస్తున్నాం? చచ్చిపోయిన మనిషిని బ్రతికించడం అసాద్యం. కానీ… చలనం లేని జీవిలో చలనం కలిగిస్తే, ఇన్ని వేల సంవత్సరాలుగా మన పూర్వులు ఏ మత ధర్మాలని వ్యాప్తిలోకి తెచ్చారో, ఏ ఆధ్యాత్మిక సమాజాన్ని నమ్మకం పునాదులమీద నిలబెట్టారో, ఆ నమ్మకమే ప్రజల్లో సడలపోతే, మనల్ని యూ సమాజం గుర్తించదు. మన పవిత్రతకు విలువ వుండదు. దేవాలయాలు ధర్మసత్రాలుగా మారిపోతాయి. దైవ విగ్రహాలు రాళ్ళయిపోతాయి” ఒక స్వామీజీ ఉగ్రంగా సంస్కృత భాషలో తమ ఆవేదనను వెలిబుచ్చారు.
“దివ్యానందస్వామి శవాన్ని రహస్యంగా మాయం చేసింది ఆ శాస్త్రజ్ఞులే! వాళ్ళెందుకు దివ్యానందస్వామి శవాన్నే మాయం చేశారో మనకు తెలుసు. అర్జంటుగా ఆ శవం ఎక్కడుందో మనం కనుక్కోవాలి. ఆ శాస్త్రజ్ఞుల ఉనికిని తెలుసుకోవాలి. ఈ విషయం ప్రజలకు తెలిస్తే మనం ఇంకా ఉపేక్షిస్తే, మన హిందూమతం హిందూ మహాసముద్రంలో కలిసిపోతుంది” ఇంకోక గురూజీ బెంగాలీ భాషలో అన్నారు.
మళ్ళీ వేదాచార్య పెదవి విప్పారు.
“పీఠాధిపతులారా…! కంగారు వలదు. కాగల కార్యాన్ని మనం ఎప్పుడూ గంధర్వుల చేతే చేయించాలి. ఇలాంటి ప్రమాద పరిస్థితి గురించి నేను ముందుగానే జాగ్రత్తపడ్డాను. మనుషుల్ని బ్రతికించడానికి పూనుకున్నా ఆ సంస్థ గురించి త్వరలో మనకు తెలుస్తుంది.
“మన దివ్యానందస్వామి శవం మనకు అర్జంటుగా కావాలి.”
“ఆ శవం ఎక్కడకూ పోదు. మన ధర్మపీఠాన్ని కదిలించడానికి ఏ ఒక్కరికీ దమ్ముల్లేవు. ఒక్క నిమిషం…” వేదాచార్య లేచి తన బెడ్ రూమ్‌లోకి నడిచారు.
ఫోన్ అందుకుని ఓ నెంబర్‌కి డయల్ చేశారు.
ఢిల్లీ నుంచి హర్యానాకు వెళ్ళే దారిలో ఉన్న రాజప్రాసాదవు బెడ్ రూమ్‌లో ఫోన్ మోగింది.
వీరేంద్ర అజనీష్ ఫోన్ ఎత్తాడు.
“నేను… వేదాచార్యను.”
“వేదాచార్యా! నీ నుంచి ఫోనొస్తుందని నాకు తెలుసు. దివ్యానంద స్వామి శవం మాయం వార్తని నేను పేపర్లో చదివాను.”
“ఉపేక్షిస్తే లాభంలేదు వీరెంద్రా! ఎక్కడ మాయమైందో అక్కడకు ఆ శవం అర్జంటుగా రావాలి. లేకపోతే… మా మూసిన పిడికిలి తెరుస్తాము. ఈ రాజకీయ నాయకుల అంతు చూస్తాం…” హెచ్చరించాడు వేదాచార్య.
ఫోన్లోనే మెల్లగా నవ్వాడు వీరేంద్ర అజనీష్.
“చూడు వేదాచార్యా! ఆధ్యాత్మిక గురువుల్ని కాదని ఈ రాజకీయ నాయకులు ఎక్కడకెళ్తారు చెప్పు….! డోంట్ వర్రీ! మనవాళ్ళను శాంతపరచు. అతి త్వరలో మనం పర్సనల్‌గా కలుద్దాం.  ఓ.కె…” ఫోన్ పెట్టేసి, తన ఎదురుగా కూర్చున్న శోభరాజ్ వైపు చూశాడు వీరెంద్ర అజనీష్.
“విశ్వంభరరావు పనిని ఎంత త్వరగా ముగించేస్తే అంత మంచిది. నీకు ఇంకో ఎస్సైన్‌మెంట్ అప్పగించబోతున్నాము.”
“ఏంటిది?” గంభీరంగా అడిగాడు శోభరాజ్.
“విశ్వంభరరావు చావు వార్త తెలిసిన వెంటనే చెప్తాను” కుర్చీలో నుంచి లేస్తూ అన్నాడు అజనీష్.
శోభరాజ్ ఆ బిల్డింగ్‌లోంచి బయటికొచ్చాడు.
అప్పటికి ఎర్రకోట దగ్గర ప్రధాని మీటింగ్ జరగడానికి డెబ్బై రెండు గంటల టైముంది.
తిరుపతిలోని తన రూమ్‌కి దిశ మొట్టమొదట చేసిన పని ప్రధాని విశ్వంభరరావుకి లెటరు వ్రాయడం..
తనని తాను పరిచయం చేసుకుని, తనకొచ్చిన కల, న్యూస్ పేపరులో వచ్చిన ఎర్రకోట దగ్గర పార్టీ మీటింగ్… గంటలు, నిమిషాల వారీగా ఎప్పుడు ఏ సంఘటన జరగడానికి ఆస్కారముందో స్పష్టంగా పేర్కొందామె.
*                            *                                  *
దిశ పేర్కొన్న వివరాల ప్రకారం-ఆదివారం ఉదయం సరిగా 12-34 నిమిషాలకు దేశం యావత్తూ దిగ్బ్రాంతికి లోనయ్యే ఆ సంఘటన జరగడానికి ఆస్కారముంది.
సర్! నా రిక్స్వెస్ట్‌ను మన్నించి. ఆ రోజు ఆ పార్టీ మీటింగ్‌కి మీరు హాజరుకాకండి. అపురూపమైన మేధావిని శతృవుల బుల్లెట్స్‌కు బలి కాకుండా చూడండి.
దిశ ఇంగ్లీషులో రాసిన లెటర్లో చివరి వాక్యం అది!
పోస్టాఫీసుకెళ్ళి తనే స్వయంగా కవరు మీద ప్రధాని రెసిడెన్స్ అడ్రస్ రాసి, స్పీడ్ పోస్ట్ చేసింది.
మరో పన్నెండు గంటల తర్వాత ఆ కవరు ఢిల్లీలోని ప్రైంమినిస్టర్ రెసిడెన్స్‌కు చేరుకుంది.
మీటింగ్‌కి కొన్ని గంటల ముందైనా ప్రధాని విశ్వంభరరావు ఆ లెటర్ని చూసినా చాలు.
ప్రమాదం నుంచి ఆయన బయటపడతారు.
లెటరు డ్రాప్ చేశాక తిరుపతిలోని ఓ డైలీ న్యూస్ పేపర్ ఆఫీస్‌కు ఫోన్ చేసింది దిశ.
తనకు కావల్సిన వివరాల గురించి అడిగిందామె.
“ఏంటమ్మా? నీకే ఇన్ఫర్మేషన్ కావాలి…? ప్రైంమినిస్టర్ ఆఫ్ ఇండియాకి పర్సనల్‌గా, చాలా సన్నిహితంగా వుండే వ్యక్తులెవరనా?”
“అవున్సార్! ఎమ్.ఫిల్‌లో నా సబ్జెక్ట్! పి.ఎమ్. పర్సనల్ స్టాఫ్ అండ్ దైర్ రెస్పాన్స్‌బులిటీస్…”
“ఇలాంటి సబ్జెక్ట్ మీద కూడా ఎమ్.ఫిల్లులు, పి.హెచ్.డీలూ చెయ్యొచ్చన్న మాట… చూడమ్మా! పి.ఎమ్.కి చాలా సన్నిహితంగా వుండే వ్యక్తుల్లో పి.ఎ.లు, పిఎస్‌లు, స్పెషల్ ఎడ్వయిజర్స్… చాలా మందుంటారు.”
“వాళ్ళందరిలో చాల దగ్గరగా, రోజూ దగ్గరగావుండే వ్యక్తులెవరు?”
“అలాంటి వాళ్ళలో అయితే.. పర్సనల్ డాక్టర్, న్యూట్రిషనిస్ట్, అండ్ పర్సనల్ సెక్యూరిటీ చీఫ్.”
“వీళ్ళ ముగ్గురిలో మరింత సన్నిహితంగా ఎవరుంటారు?’
“ఏంటమ్మా! అంత డిటైల్డ్‌గా మాకెలా తెలుస్తాయి చెప్పు. నేను ఢిల్లీలో న్యూరోలో పనిచేశాను కాబట్టి.. ఈ మాత్రమైనా చెప్పగలిగాను.”
“అందుకే అడుగుతున్నాను సార్! ప్లీజ్ సార్.”
“మన విశ్వంభరరావుగారికి బాగా సన్నిహితులైన వ్యక్తులు. ఇద్దరే ఇద్దరున్నారమ్మా. ఒకరు న్యూట్రిషనిస్ట్ భారతి. రెండు పర్సనల్ సెక్యూరిటీ చీఫ్ రుషికుమార్.”
“వాళ్ళతో మాట్లాడాలంటే ఎలా సార్?”
“వాళ్ళతో నువ్వు మాట్లాడతావా.. ఎందుకు?’
“ఇంటర్వ్యూ కోసం.. “టక్కుమని అబద్దమాడేసింది దిశ.
“అసాధ్యురాలివే! పి.ఎమ్. ఫోన్ చేస్తే.. “థాంక్స్ కూడా చెప్పకుండా ఫోన్ కట్ చేసేసింది దిశ… ఆమె అంత ఉద్రిక్తతో వుంది.
ఆ తర్వాత…
కౌంటర్‌లో వున్న వ్యక్తిని టెలిఫోన్ డైరెక్టరీ అడిగి పి.ఎమ్. రెసిడెన్స్ నెంబర్ తీసుకుని మళ్ళి ఎస్.టి.డి. టెలిఫోన్ బూత్‌లోకి అడుగుపెట్టింది.
*                            *                                  *
దిశ టెలిఫోన్ బూత్‌లోకి అడుగుపెట్టినప్పుడు కరెక్ట్‌గా టైమ్ 12.35 నిమిషాలు.
అంటే సరిగ్గా నలభై ఎనిమిది గంటల తర్వాత ఆమె కల నిజమవుతుందని అనుకుంటే, ప్రధాని విశ్వంభరరావు మీద మర్డర్ యత్నం జరుగుతుంది.
ఆ రోజు శుక్రవారం…
మొదట ఢిల్లీ ఎస్‌టిడి కోడ్‌ని 011 ప్రెస్ చేసి.. ఆ తర్వాత ప్రైంమినిస్టర్ రెసిడెన్స్ నెంబరు 3015556 … ఒక్కొక్క నెంబరుని నెమ్మదిగా ప్రెస్ చేసింది.
ఎంగేజ్… రెండోసారి మళ్ళీ ట్రై చేసింది… మళ్ళీ ఎంగేజ్…
సరిగా అదే సమయంలో ఢిల్లీలో ప్రైంమినిస్టర్ రెసిడెన్స్‌లోని న్యూట్రిషనిస్ట్ భారతి తన రెసిడెన్స్ కమ్ ఆఫీసులోకి అడుగుపెట్టింది.
ఆమె చేతిలో ఇంపార్టెంట్ ఫైలుంది.. ఆ ఫైల్లో ఆదివారంనాడు జరిగే మీటింగ్‌లో ప్రధాని వుపన్యాసానికి సంబంధించిన పేపర్స్ వున్నాయి. ప్రతిసారీ ప్రధాని విశ్వంభరరావు తన వుపన్యాసానికి సంబంధించిన నోట్స్‌ను స్వయంగా తయారుచేసుకుంటారు.
దానిని ఒక ఆర్డర్‌లో పెట్టి టైప్ చేసిచ్చే రెస్పాన్స్‌బిలిటీ భారతిది. భారతి లోనికి రాగానే. ఆమె అసిస్టెంటు రమానాయర్ విష్ చేసింది. రమానాయర్  పార్టీ మీటింగ్స్‌కి సంబందించి విశ్వంభరరావు పర్సనల్ ఫ్రెండ్స్‌కి ఇన్విటేషన్ పంపించే హడావుడిలో వుంది.
భారతి గబగబా లోనికి నడిచి తన చేతిలోని ఫైల్‌ని బీరువాలో పెట్టింది.
ఉదయం నుంచీ పి.ఎమ్. వుండటంవల్ల ఆమెకు చాల అలసటగా వుంది.
సాయంత్రం వరకూ ఆమెకసలు ఏ అపాయింట్‌మెంట్సూ లేవు.
తలారా స్నానం చెయ్యాలనుకుని బాత్‌రూమ్‌లోకి అడుగుపెట్టింది.
బాత్‌రూంలోని గీజర్ ఆన్ చేసింది. టి.విని కూడా ఆన్ చేసింది.
మ్యూజిక్ టి.విలో స్పేషల్ మ్యూజికల్ ప్రోగ్రామ్ వస్తోంది.
 తలకు షాంపూ పట్టించుకునే కార్యక్రమంలో వుంది. సరిగ్గా అదే సమయంలో బాత్‌రూమ్‌లో వున్న ఇంటర్‌కమ్ గరగరమని శబ్దం చేసింది.
భారతి ఆఫీసు సెక్షన్‌కు వచ్చే ప్రతి ఫోనుకాల్ రమానాయరు దగ్గరున్న మెయిన్ ఫోనుతో పాటు, భారతి బెడ్‌రూమ్‌లో, బాత్రూమ్‌లో కూడా మోగుతుంది.
డే టైమ్‌లో సాధారణంగా ఆ ఫోన్లకు రమానాయరు ఎటెండవుతుంది… మరీ  ఎమర్జన్సీ కాల్స్ అయితే భారతికి కనెక్షన్ యిస్తుంది.
సరిగ్గా పది సెకండ్లు మోగి, ఫోను కట్ అయింది.
*                            *                                  *
ఏంటి ప్రైంమినిస్టర్ ఆఫీసుకి సెలవులిచ్చేశారా?” తనలో తనే జోక్ వేసుకుని మళ్ళీ ట్రై చేసింది దిశ.
చటుక్కున ఎవరో ఫోన్ రిసీవరు ఎత్తడంతో ఎలర్టయిందామె.
“పి.ఎమ్ రెసిడెన్స్ ప్లీజ్…!”
“కెన్ ఐ స్పీక్ టు మిస్ భారతి- న్యూట్రిషనిస్ట్.. చాలా అర్జంట్”
“వారికి డైరెక్ట్ నెంబరుంది. ఈ నెంబరుకి ఫోను చెయ్యండి” ఆ నెంబరు చెప్పింది ఆపరేటర్.
దిశ మళ్ళీ ఆ నెంబరుకి ట్రయ్ చేసింది.
మొదట వచ్చిన ఫోన్‌ని రిసీవ్ చేసుకున్న రమానాయరు. ఆ ఫోను ఆమెకే రావడంతొ మాట్లాడి పెట్టేసింది.
దిశ చేసిన ఫోను రెండో ఫోన్…
“హలో” బోలియే…”
“ఈజిట్! న్యూట్రిషనిస్ట్ భారతీస్… రెసిడెన్స్….”
“ఎస్…!”
“మేడమ్! అయామ్… దిశ ఫ్రమ్ తిరుపతి… వెరీ అర్జంట్ మెటర్.”
“మీరు భారతిగారి ఫ్రెండా…?”
“నో! నో! బట్ అర్జంట్లీ.”
“వాట్స్ ద మేటర్…?”
“రిగార్డింగ్… ప్రైమ్ మినిస్టర్… ఎస్సాసినేషన్స్”
“ప్రైమ్ మినిస్టర్స్ ఎస్సాసినేషన్స్…?! పక్కలో బాంబుపడినట్లు ఉలిక్కి పడింది రమానాయర్.
అది ఇన్‌ఫర్మేషనో, హెచ్చరికో ఆమెకు అర్థం కాలేదు… అలాంటి కాల్స్ వచ్చినప్పుడు వెంటనే లైన్ కట్ చేసెయ్యాలని స్ట్రిక్టు ఇన్‌స్ట్రక్షన్స్…
వెంటనే లైన్ కట్ చేసేసి తన పనిలో తను మునిగిపోయింది రమానాయర్.
*                            *                                  *
లైన్ వెంటనే ఎందుకు కట్ అయింది? అలాంటి న్యూస్‌ని సడెన్‌గా చెప్పడం వల్ల అవతలి వ్యక్తి కంగారుపడిందేమో.
తను చేసిన పొరపాటు అర్థం చేసుకున్న దిశ మళ్ళీ ఫోను చేసింది.
మూడు క్షణాలు… అయిదు క్షణాలు… పది క్షణాలు…
మళ్ళీ రిసీవరు ఎవరో ఎత్తిన చప్పుడు…
“మేడమ్… అయామ్ దిశ ఫ్రమ్ తిరుపతి… ప్లీజ్ డోంట్ కట్ ది లైన్… నేను అతి ముఖ్యమైన సమాచారాన్ని మీకందచేస్తున్నాను. ప్లీజ్ కైండ్లీ నోటిట్‌డాన్ అండ్ పాసాన్ టు ప్రైంమినిస్టర్….” గబగబా చెప్పింది దిశ.
“చెప్పండి…” రైటింగ్ పాడ్‌ను దగ్గరగా లాక్కుంటూ అంది రమానాయరు.
“రేపటి సండే రెడ్‌ఫోర్ట్ దగ్గర పార్టీ మీటింగ్ జరుగుతోంది కదా! అక్కడ సరిగ్గా పన్నెండూ ముప్పై అయిదు నిమిషాలకు… ప్రధాని విశ్వంభరరావుగారిమీద హత్యా ప్రయత్నం జరుగుతుంది. సో… ” ఆ హత్యను ప్రధాని తప్పించుకోవాలంటే ఏం చేయాలో చెప్పింది దిశ.
దిశ చెప్తున్న ఒక్కొక్క మాట తూటాలా రమానాయర్ బ్రేయిన్లో పని చేస్తోంది.
“మీటింగ్ జరగనివ్వండి పర్వాలేదు. కానీ ప్రైమ్ మినిస్టర్ మీటింగ్‌లో మాట్లాడే టైమ్‌ని మార్చండి చాలు. అంటే ర్యాలీ పన్నెండు గంటలకు ప్రారంభమవ్వాలి. ప్రైమ్ మినిస్టర్ మూడు గంటలకు రెడ్‌ఫోర్టుకి వస్తారు. మూడున్నరకు ఆయన డయాస్ ఎక్కుతారు. ఆయన ప్రోగ్రామ్‌ని సడన్‌గా మార్చడం వల్ల మనం ఆయన్ని రక్షించుకోగలుగుతాం” ఉద్వేగంగా చెప్పింది దిశ.
“ఇంతకీ ఈ ఇన్‌ఫర్మేషన్ మీకెలా తెల్సింది?” రమానాయర్ గొంతులో ఏదో కంగారు.
“నో మేడం! ఆ ఇన్‌ఫర్మేషన్ నాకెలా తెల్సిందో ఒక ప్రధాన మంత్రికి మాత్రమే నేను చెపుతాను. అదీ ఆయన సురక్షితంగా పార్టీ మీటింగ్ నుంచి బయటపడ్డాక…” చెప్పి- “మేడమ్! డోంట్ టేకిట్ ఈజీ బీ కేర్ వుల్.”
దిశ ఫోన్ కట్ చేసింది. ఇప్పుడామెకు ఎంతో సంతృప్తిగా వుంది. డోరు తెరుచుకుని బయటికొచ్చి బిల్లు సొమ్ము చెల్లించి కౌంటర్‌లోని వ్యక్తి తనకిచ్చిన రసీదువైపు చూసింది.
సెవెన్ మినిట్స్!
తను ఫోన్లో సెవెన్ మినిట్స్ మాట్లాడిందా? గగబా రోడ్డెక్కింది దిశ.
*                            *                                  *
   తను రైటింగ్ పాడ్ మీద షార్ట్ హేండ్‌లో రాసుకున్న ఆ ఇన్ఫర్‌మేషన్‌ని మళ్ళీ మళ్ళీ చదివింది రమానాయర్.
ఆమె వంటినిండా ఎందుకో చెమటలు పట్టేశాయి.
అలాంటి కాన్ఫిడెన్షియల్ మేటర్స్‌ని రమానాయర్ అందుకోగానే ఇమ్మీడియట్‌గా చెప్పాల్సిన వ్యక్తి భారతి.
కానీ రమానాయర్ ఆ పని చెయ్యలేదు. అటూ ఇటూ ఒకసారి చూసింది. సీట్లోంచి లేచి భారతి వుండే రూమ్ దగ్గరకు వెళ్ళింది. వరండా డ్రాయింగ్ రూమ్… హాలు లోన.. బెడ్ రూమ్…
భారతి ఇంకా బాత్‌రూమ్‌లోనే వుందనే విషయం నిర్ధారణ చేసుకుని గబగబా ఫోన్ దగ్గరకొచ్చి, భారతి రూమ్‌లో వున్న ఇంటర్‌కమ్‌లో స్విచెస్‌ని ఆఫ్ చేసి మెయిన్ ఫోన్ రిసీవర్ అందుకుని ఒక నెంబరుని ప్రెస్ చేసింది.
సరిగ్గా పది సెకండ్ల తర్వాత ప్రైమ్‌మినిస్టర్, రెసిడెన్స్‌కి ఎక్కడో తిరుపతి నుంచి వచ్చిన ఆ విషయాన్ని చెప్పిందామె.
“గుడ్… ఆ న్యూస్ నీ దగ్గరనుంచి మరెక్కడకూ వెళ్ళకూడదు” హెచ్చరించినట్లుందా కంఠం.
“తెలుసు సార్!”
“నువ్వు డ్యూటీ ముగించుకుని ఇంటికొచ్చేసరికి నీ నజరానా నీకు సిద్దంగా వుంటుంది. బైదిబై… ఎందుకైనా మంచిది. రెండ్రోజులు నువ్వు ఆఫీసుకి సెలవు పెట్టు… సరదగా గోవా వెళ్ళు. ఓ.కె.!’
“ఎస్ సర్!” వినయంగా అంది రమానాయర్. ఫోన్‌కి ఆవలివైపున నున్న వ్యక్తి ప్రతాప్‌సింగ్ అని ఆమెకు, మరేవరికీ తెలీదు.
సరిగ్గా ఆ సమయంలో డ్రెస్ చేసుకుని బయటికి రాబోతూ సరదాగా రుషికుమార్‌ని పలకరించాలని ఇంటర్‌కమ్ అందుకుని నెంబరు ప్రెస్ చేసింది భారతి.
కానీ ఆ ఇంటర్‌కమ్ డెడ్ అయి వుండడంతో ఆమెకేమీ అర్థం కాలేదు. రెండుసార్లు ట్రైచేసి పక్కన పడేసి బెడ్‌రూమ్‌లోంచి డ్రాయింగ్ రూమ్‌లో కొచ్చింది.
సరిగ్గా ఆ సమయంలోనే రమానాయర్ ఫోన్ కట్ చేసి రిసీవర్ని యధాస్థానంలో వుంచేసి గుండెలమీద చేతులు వేసుకుని హాయిగా వూపిరి పీల్చుకుంది.
రైటింగ్ పాడ్‌లోంచి గబగబా తాను రాసిన మెసేజ్ పేపరుని లాగి, ముక్కలు ముక్కలుగా చేసి పక్కనున్న డస్ట్‌బిన్‌లో పడేసింది.
సరిగ్గా ఆ కాగితాల్ని రమానాయర్ డస్ట్‌బిన్లో పడేస్తున్న సమయంలోనే అక్కడ కొచ్చింది భారతి.
“రమా.. ఇంటర్‌కమ్ డెడ్ అయి వుందేమిటి?” ఆ ప్రశ్న వేస్తుందని వూహించని రమానాయర్ భారతి ముఖంవైపు వెలవెలబోతూ చూసింది. అయినా క్షణాల్లో తేరుకుని..
“మీరు స్నానం చేస్తున్నారని నేనే కట్ చేశాను మేడమ్.. డిస్ట్రబెన్స్ ఎందుకని?”
“నాకేవైనా ఫోను వచ్చాయా?”
“లేదు మేడమ్!”
మూడు నిమిషాల తర్వాత భారతి తన రూమ్‌లోకి వెళ్ళిపోయింది.
అప్పుడు….
లెటర్ పాడ్‌మీద లీవ్ లెటరుని టైప్ చేయడం మొదలెట్టింది రమానాయర్.
*                            *                                  *
గాంధీనగర్ మార్కెట్ వరకూ వచ్చిన దిశ చటుక్కున ఆగిపోయింది.
తన ఇన్ఫర్‌మేషన్‌ని భారతి నిజంగా నమ్మిందా? ఆమె ఫోన్లో యిచ్చిన మెసేజ్‌ని అందుకున్న వ్యక్తి భారతే అని అనుకుంటోంది దిశ. ఆమె బేసిక్‌గా నమ్మాల్సిన అవసరం లేదు. ఆర్డినరీ ఫోన్‌కాల్‌లా కొట్టి పారేస్తే? ఆ ఆలోచన రావడంతోటే వెనుదిరిగి మళ్ళీ వెనక్కి అడుగువేసింది దిశ.
మళ్ళీ టెలిఫోన్ బూత్‌వైపు వస్తున్న దిశవైపు ఆశ్చర్యంగా చూశాడు ఆ కొంటరులోని వ్యక్తి.
అప్పుడు రుషికుమార్‌కి ఫోన్ చేయాలని నిర్ణయించుకుందామె. ప్రైమ్‌మినిస్టర్ పర్సనల్ చీఫ్ సెక్యూరిటీ ఆఫీసరు కాబట్టి తనిచ్చిన ఇన్‌ఫర్మేషన్‌ని గాలి ఇన్‌ఫర్‌మేషన్‌గా అతను కొట్టెయ్యకపోవచ్చు.
ఫోన్ రిసీవరు అందుకుంటూ ఎందుకో చేతి గడియారంవైపు చూసింది దిశ.
సరిగ్గా 1-40 నిమిషాలు.
ఢిల్లీలోని ప్రైమ్‌మినిస్టరు రెసిడెన్స్‌కి రెండోసారి ఫోను చేస్తుందామె ఉద్వేగాన్ని అణచుకుంటూ..
*                            *                                  *
సరిగ్గా 1-40 నిమిషాలు.
ఆ సమయంలో రుషికుమార్ తన ఆఫీసు నుంచి రెసిడెన్స్‌లో వున్న భారతితో మాట్లాడుతున్నాడు.
ఆదివారంనాడు మీటింగ్‌కి వెళ్ళే సమయంలో ప్రధాని వేసుకునే డ్రెస్ గురించి మాట్లాడుతూ…
“మిస్ భారతీ! బుల్లెట్ ఫ్రూఫ్ జాకెట్.. మరచిపోవద్దు. నేను చెబితే నాది జాగ్రత్తని కొట్టిపారేస్తారు. చెడ్డవాళ్లకు శతృవులుంటారుగాని, మంచివాళ్ళకెందుకుంటారని, నా మాటని ఆయన లెక్కచేయరు. రాజకీయాల్లో మంచివాళ్ళకే శతృవులెక్కువ. నువ్వే ఎలాగో ఒప్పించు” హెచ్చరించాడు రుషికుమార్.
“ఇందుకేనా ఫోన్ చేసింది… ఎప్పుడూ ఆఫీసు గొడవేనా?” చిరాకును నటించింది భారతి.
ఆ సమయంలో రుషికుమార్ చాలా సీరియస్‌గా వున్నాడు. అతని మనసెందుకో చికాగ్గా వుంది.
అతని సిక్స్త్‌సెన్స్‌లో ఏదో తెలీని ఉద్వేగం.. అతని నరనరానా టెన్షన్.
“ఏంటీ?” మళ్ళీ అడిగాడతను.
“అదే.. చీఫ్ సెక్యూరిటీ ఆఫీసర్‌గారూ! మరీ అంతా డ్యూటి మైండెడ్‌గా వుంటే మంచిది కాదేమో… ఈవెనింగ్ సరదాగా రాజ్‌కపూర్ సినిమాకెళదాం. సరేనా?” ఉడికించాలనే అంది భారతి.
“బుల్‌షిట్… రాజ్‌కపూర్ సినిమా? నేను ఖాళీ సమయాల్లొ కలలు కనడానికి, సినిమాలకు వెళ్ళడానికి, కాలేజీ స్టూడెంటుని కాదు… మైండిట్” సీరియస్‌గా అనేశాడు. పరిస్థితిని అర్థం చేసుకున్న భారతి..
“సారీ రుషీ!” అంది ఎపాలజిగ్గా, వెంటనే తనని తాను కంట్రోల్ చేసుకున్నాడు రుషి.
“కొన్ని రోజులాగు బేబీ! నిన్ని ఎక్కడకు తీసుకెళతానో చూడు” రుషి స్వరం మారింది.
“ఎక్కడకు తీసికెళతావ్?”
ఎవరికీ వినిపించకుండా నెమ్మదిగా చెప్పాడు రుషి.
“చీ!” భారతి బుగ్గలు ఎరుపెక్కాయి.
“సీ యూ…” ఫోను పెట్టేసి సెట్లోంచి లేచి నిలబడి తన అసిస్టెంటుకి ఇన్‌స్ట్రక్షన్ యిచ్చి చాంబర్‌లోంచి బయటకు వచ్చాడు రుషికుమార్.
ప్రధాని ఆఫీసు నుంచి ఇంటికొచ్చే టైమ్ అది.
రుషికుమార్ జీపు, ప్రధాని ఆఫీసు మార్గం పట్టింది.
*                            *                                  *
అంతవరకూ ఎంగేజ్, ఎంగేజ్‌గా వున్న ఫోనులో గణగణమని శబ్దం వినిపించడంతొ ఆ ఫోను రిసీవర్ని అందుకున్న వ్యక్తితో తనకెవరు కావాలో చెప్పింది దిశ.
“సారీ మేడమ్! ఆయనిప్పుడే ప్రైమ్‌మినిస్టర్ ఆఫీసుకి వెళ్ళారు.”
“మళ్ళీ ఎప్పుడు వెనక్కి వస్తారు?”
“తెలీదు మేడమ్!”
“ఎనీ మెసెజ్ ప్లీజ్…”
“దిశ… ఫ్రమ్ తిరుపతి.. మళ్ళీ ఫోను చేస్తానని చెప్పండి.”
“ఇంతకీ విషయం ఏమిటో!” అంతట్లోనే ఫోన్ కట్ అయింది. రుషికుమార్ ఆఫీసులో ఫోన్ అందుకున్న అతని అసిస్టెంట్ రైటింగ్ పాడ్ మీద ఎ ఫోన్ కాల్ ఫ్రమ్ దిశ.. తిరుపతి.. అని రాసి రుషి టేబుల్ మీద వుంచి తన సీట్లోకి వెళ్ళిపోయాడు.
*                            *                                  *
ఆ రాత్రి దిశకు ఎందుకో నిద్ర పట్టలేదు.
మగత నిద్ర.. ఆ కాసేపు నిద్రలో మళ్ళీ రిపీట్ అయిన ఎర్రకోట మీటింగ్ కల…
ఒకే కల రెండుసార్లు రిపీట్ కావడం… చాలా అరుదయిన విషయము.
“నువ్వు ఆ విషయం గురించే ఆలోచిస్తున్నావ్… అందుకే…” సవ్యసాచి నవ్వుతూ అన్నాడు మర్నాడు.
“లేదు డాక్టర్… నాకెప్పుడూ ఇలాంటి మానసిక పరిస్థితి ఎదురవలేదు” విషణ్ణ వదనంతో అంది దిశ.
“రుషికుమార్ దొరికారా?”
“లేదు డాక్టర్! మూడుసార్లూ ట్రై చేశాను. ఆయన సీట్లో లేరు” చెప్పిందామె.
అప్పటికి  ఢిల్లీలో ఎర్రకోట దగ్గర మీటింగ్ జరగడానికి ఇంకా 26 గంటల సమయం మాత్రమే వుంది.
*                            *                                  *
అదే రోజు రాత్రి రెండు గంటలు దాటింది…
రెడ్‌ఫోర్ట్ పరిసర ప్రాంతాలన్నీ దాదాపు నిశ్శబ్దంగా వున్నాయి. ఎర్రకోటకు కొంచెం దూరంలో పార్టీ నాయకుల ఆధ్వర్యంలో వేదిక ఏర్పాటు చేయడం జరిగింది.
జెండాలు, కటౌట్లు ఏర్పాటు చేసి ఆ పరిసర ప్రాంతాల నుంచి ఒక గంట క్రితం మాత్రమే అలంకరణ పూర్తిచేసి కార్యకర్తలు వెళ్ళిపోయారు.
మీటింగ్ వేదికకు ఎడంపక్క కొంచెం దూరంలో చిన్న ఐలాండ్, ఐలాండ్ మధ్యలో వాటర్ ఫౌంటెన్.
చుట్టూ రకరకాల చెట్లు…
సరిగ్గా రెండు గంటల పది నిమిషాలకు… నెమ్మదిగా ఒక మారుతీ కారు వచ్చి మెయిన్‌రోడ్డు మీద ఆగింది.
ఆ కారు డ్రయివింగ్ సీట్లోని వ్యక్తి విండో గ్లాస్‌ను కిందకు దించి నలువైపులా చూశాడు.
ఎక్కడా మనిషి అలికిడి లేదు.
కారు డోరు తెరుచుకుని బయటికొచ్చి, పరిసరాలను జాగ్రత్తగా గమనిస్తూ ఐలాండ్ దగ్గరకొచ్చాడు.. వాటర్ ఫౌంటెన్ వైపు చూశాడు. ఆ ఫౌంటెన్ ఇటీవలి కాలంలో పనిచేసిన దాఖలాలు లేవు. ఆ ఫౌంటెను చుట్టూ పిచ్చి పిచ్చి మొక్కలు దట్టంగా, వత్తుగా పెరిగాయి.
రెండడుగుల ఎత్తున్న ఆ ఐలాండ్ గోడ మీద కాలేసి, లోనికి తొంగిచూసి, వేదిక వైపు చూశాడు.
ఆ వేదికమీద ఏ కార్నర్లో ఎవరు నిలబడినా, ఆ ఐలాండ్ దగ్గర్నించి గురిచూసి ఎయిమ్ చేస్తే తప్పించుకోలేరు.
సంతృప్తిగా చిన్నగా నవ్వుకుని, బ్లాక్ కలర్ జాకెట్‌లోంచి సిగరెట్ ప్యాకెట్ తీసి, అందులో వున్న ఒకే ఒక సిగరెట్ తీసుకుని, ఖాళీ సిగరెట్ ప్యాకెట్‌ను కింద పడేసి, గోల్డ్ కలర్ లైటర్తో ఆ సిగరెట్‌ను వెలిగించుకుని, ఒక పఫ్ లాగి, ఇలాండ్ గోడ దిగి, ఫౌంటెన్ దగ్గరకు నడిచాడు.
మరోసారి తననెవరూ గమనించడం లేదని నిర్థారణ చేసుకున్నాక ఫ్యాంటు కుడిజేబులో చేయిపెట్టి చిన్న వస్తువును పైకి తీశాడు.
స్పెషల్లీ మేడ్, హైరేంజ్, స్కాట్లాండ్ యార్డు రివాల్వరది. అంతక్రితమే దానినిండా బుల్లెట్స్ అమర్చాడతను.
నెమ్మదిగా కిందకు వంగి ఫౌంటెన్ కింది భాగంలో వున్న పిచ్చి మొక్కల్ని లాగేసి, వేళ్లతోనే మట్టిని తవ్వి, ఆ మట్టిలో ఆ పిస్టల్‌ని కప్పేసి, పిచ్చి మొక్కల్ని దానిమీద దట్టంగా పెట్టేసి.. బయటికి వఛ్ఛాడు…
ఆ వ్యక్తి శోభరాజ్.
మరొక అయిదు నిమిషాలసేపు ఆ పరిసర ప్రాంతాల్లోనే తిరిగి.. తన కార్యక్రమం పూర్తయ్యాక ఎలా అక్కడ నుంచి తప్పించుకోవాలో, ఒక పకడ్బందీ ప్లాన్‌ని అప్పటికప్పుడే రూపకల్పన చేసుకున్నాడు.
కొన్ని లక్షలమందిలో  తననెవరూ గుర్తుపట్టలేరు. పట్టుకోలేరు…
కార్యక్రమం పూర్తయ్యాక కొన్ని గంటల్లోనే తను సురక్షితమయిన ప్రదేశానికి వెళ్ళిపోతాడు…
ఆలోచించుకుంటూ కారు దగ్గరకు వచ్చాడు శోభరాజ్.
అప్పటికి అతని చేతిలోని రాయల్ సైజ్ సిగరెట్ సగం కూడా కాలలేదు… ఆ సిగరెట్‌ను కిందపడేసి, బూటు కాలితో తొక్కి కారు ఎక్కాడు.
మరో మూడు నిమిషాలలో ఆ కారు అక్కడ నుంచి మాయమయి పోయింది.
ఎంత గొప్ప ఇంటిలిజెంటు క్రిమినల్ అయినా తనని పట్టుకోడానికి తనె క్లూ అందిస్తాడన్నది ఓ ఇంగ్లీషు ప్రోవెర్బ్.
ఇరవై నిముషాల తర్వాత…
రుషికుమార్ ఆధ్వర్యంలోని ప్రైమ్‌మినిస్టర్ పర్సనల్ సెక్యూరిటీ స్టాఫ్ అక్కడకొచ్చింది.
డయాస్ మీద ప్రధాని ప్రసంగిస్తున్న సమయంలో వారి వారి పొజిషన్స్‌కు సంబంధించి రిహార్సల్ వర్క్ జరిగింది.
వేదిక ప్రాంతంలోనే రుషికుమార్ ఓ నలభై నిమిషాల సేపు గడిపి వెళ్ళిపోయాడు. సరిగ్గా అప్పుడు సమయం మూడూ ఇరవై అయిదు నిమిషాలు.
*                            *                                  *
సరిగ్గా అదే సమయంలో…
తిరుపతిలోని రూమ్‌లో వున్న దిశకు చటుక్కున మెలుకువ వచ్చింది.
లైటు వేసి గడియారంవైపు చూసింది.
అదే కల… వెంటాడుతున్న కల… ఫ్రిజ్‌లోంచి గ్లాస్‌తో చల్లని నీళ్ళు తాగి వరండాలో పచార్లు చేయడం మొదలెట్టింది.
తను రాసిన లెటరు ప్రధానికి అందే వుంటుందా?
అదే సమయంలో తను అందజేసిన మెసెజ్‌ని భారతి ప్రధానికి చెప్పే వుంటుందా?
తను అనుకున్నవన్నీ యధాప్రకారం జరిగితే తన మాటల్ని ప్రధాని విశ్వసిస్తే… ఆయన మీటింగులో పార్టిస్పేట్ చేయడు… చేసినా టైమింగ్ మార్చుకుంటారు. లేదా మీటింగునే కేన్సిల్ చేసే అవకాశం వుంటుంది.
అలాంటి నిర్ణయాన్ని ప్రధాని తీసుకుంటే.. ఆ న్యూస్ మార్నింగ్ వచ్చే పేపర్స్ అన్నీ కవరు చేస్తాయి.
ఆ ఆలోచన వచ్చిన తడపుగానే శాలువా తీసుకుని, కప్పుకుని రూంలోంచి రోడ్డుమీదకొచ్చింది.
ఎంత అర్థరాత్రయినా తిరుపతి రోడ్లు నిర్జనంగా వుండవు… దానిక్కారణం అది పిలిగ్రిమ్ సెంటరు కాబట్టి…
రెండు గజాల దూరంలో వున్న రైల్వేస్టేషన్ దగ్గరకు నడిచింది.
రేణిగుంట నుంచి వచ్చే డైలీ పేపర్లు మొట్టమొదట అక్కడికే వస్తాయి.
అంతక్రితం అయిదు నిమిషాల ముందు వచ్చిన పేపర్లను ఏరియా పద్దతిలో డివైడ్ చేస్తున్నారు పేపర్ బోయ్స్.
ఓ పేపర్ని తీసుకుని ఫ్రంట్ పేజీని గబగబా చూసింది. రెండో పేజీ… నాల్గో పేజీ… ఏ పేజీలోనూ మీటింగ్ రద్దయిన వార్త లేదు.
మొదటి పేజీలో పార్టీ మీటింగు సందర్భంగా ఢిల్లీని అందంగా అలంకరించిన విశేషాలు… ఫోటోల్తో సహా ప్రధాని, మాజీ ప్రధానుల కటౌట్ల చిత్రాలు… వివిధ రాష్ట్రాల నుంచి వస్తున్న లక్షలాదిమంది కార్యకర్తలకు అధికారులు అందచేస్తున్న సేవలు, ఆహారపు అలవాట్లు…
“నో… నో… నో… నో…” చిరాకుగా పేపర్ని అసహనంగా మడతలు పెట్టేసి గబగబా రూమ్‌లోకొచ్చేసింది.
అంటే స్పీడ్ పోస్టులో పంపిన లేటరు ప్రధాని చూడలేదా?
తన ఫోన్ మెసేజ్‌ని భారతి నమ్మలేదా?
అందుకే ఈ దేశం ఇలా తగలడుతోంది.. అంతా అయిపోయాక ఎంక్వయిరీలు, హడావుడి తప్ప ముందు ఎవరూ, ఏ ఒక్కదన్నీ పట్టించుకోరు.
ఏదో చేయాలి!
సమ్‌థింగ్ విల్ బీ డన్… ప్రధానిని మర్డర్ ఎటెంట్ నుంచి సేవ్ చేయాలి.
అంటే…
తను ఢిల్లీ వెళ్ళాలి… ఎలా?
మళ్ళీ రోడ్ మీదకొచ్చి తలకోన అడవుల్లో వున్న సవ్యసాచికి ఫోన్ చేసింది.
“అయితే… ఢిల్లీ వెళతావా?”
“ఎస్ డాక్టర్! డాక్టర్ నేను చెప్పే విషయం జాగ్రత్తగా వినండి-హత్యాయత్నం నుండి పిఎమ్ రక్షింపబడితే, ఈ విషయం సరిగ్గా మీకు ఒంటిగంటకు తెలుస్తుంది, లేదా.. నేనాయన్ను రక్షించలేక పోతే… మన సంస్థలకు ఒక ఫెమిలియర్ పర్సనాలిటీ శవాన్నయినా తీసుకువస్తాను. మీరు నాకు ఈ విషయంలో కోపరేట్ చేస్తానని మాటిచ్చారు.”
  సవ్యసాచి ఒకే ఒక క్షణంలో నిర్ణయం తీసుకున్నాడు.
“మిస్ దిశా! ఐ లవ్ యువర్ సిన్సియార్టీ. సో… ఐ బిలీవ్ యూ, మన ఎక్స్‌పరిమెంటుకు ఒక ఫెమిలియర్ పర్సనాలిటీ శవాన్ని తీసుకొస్తాననే మీ ఆత్మవిశ్వాసం నాకు నచ్చింది. గో ఎ హెడ్… ఎందుకైనా మంచిది… డా!!నవనీత్ మీ వెంట వస్తారు. హి ఈజ్ చిల్లర్ ఎక్స్‌పర్ట్. యూ నో దట్.”
“థాంక్యూ డాక్టర్! నవనీత్‌ను ఒక గంటలో నా దగ్గరకు మీరు పంపింగచలరా?”
“ఎస్.. వైనాట్…”
“థాంక్యూ ఎగైన్… అయిదున్నరకు తిరుపతి నుంచి మద్రాసు మీదుగా ఢిల్లీ వెళ్ళే ఫ్లైట్‌లో మేం వెళ్తాం. సరిగ్గా ఒంటిగంటకు మీకు ఫోను చేస్తాం” రిసీవర్ని కట్ చేసి రూమ్‌కొచ్చింది దిశ.
దిశ ఫోను చేశాక చాలాసేపు ఆమె గురించే ఆలోచించాడు సవ్యసాచి. అప్పటికే అతను డా!!నవనీత్‌కు ఇన్‌స్ట్రక్షన్స్ యిచ్చాడు.
శవాన్ని చిల్లర్‌గా మార్చడానికి అవసరమైన సరంజామా వున్న కిట్‌ను పట్టుకుని నవనీత్ తలకోన అడవిలోంచి బయలుదేరాడు.
*                            *                                  *
ఆదివారం ఉదయం 5.30 నిమిషాలు…
రేణిగుంట ఎయిర్‌పోర్టు…
ఫ్లైట్లో తన సీట్లో కూర్చున్న దిశ మనసు వుద్వేగంగా వుంది. పక్కనున్న నవనీత్ మాత్రం కూల్‌గా వున్నాడు.
 
*                            *                                  *
 
ఉదయం 6.25 నిమిషాలు.
న్యూఢిల్లీలోని ప్రధాని రెసిడెన్స్-ప్రాణాయామం, యోగా పూర్తి చేసి హాల్లోకొచ్చి కూర్చుని పేపర్సు అన్నిటినీ ఒకసారి చూసి భారతి తెచ్చిచ్చిన కాఫీని తాగుతూ-
“భారతీ! ఇవాళ నేనడిగినదేదైనా కాదనకుండా నాకు నువ్వు వడ్డించాలి” నవ్వుతూ అన్నారు.
“చెప్పండి” చాల టెన్షన్‌గా ఉన్న సమయంలో తన మైండ్‌ను డైవర్టు చేసుకోడానికి విశ్వంభరరావు జోగ్గా, జోవియల్‌గా వుంటారు. ఆ విషయం భారతికి బాగా తెలుసు.
ప్రధాని చెప్పడం ప్రారంభించారు.
“బ్రేక్‌ఫాస్ట్‌లో… అల్లం పెసరట్లు… పచ్చిమిర్చి చట్నీ… మాచింగ్‌కి మొక్కజొన్న పొత్తు ఫ్రై. లంచ్‌కి ధనియాల కొబ్బరిపచ్చడి, గారేలు… పొట్లకాయ వేపుడు.. ములక్కాడ పులుసు… టమాటా సూప్” నిజంగా ఇవన్నీ తినాలని ఆయనకు చాలా రోజుల నుంచి కోరిక.
“అసలే… మీ జీర్ణశక్తి అంతంత మాత్రం. ఇవన్నీ తింటే..”
“డోన్ట్‌వరీ డర్టీ రాజకీయాల గరళాన్ని మింగుతున్న వాడ్ని… ఎ మాత్రం తిండిని జీర్ణించుకోలేనా?”
“ఓ.కె… అంకుల్! మీరు చెప్పినట్లే చేస్తాను. కానీ నేను చెప్పినట్లు మీరూ చేయాలి” రుషికుమార్ తనతో చెప్పిన విషయం జ్ఞాపకానికొచ్చి అడిగింది భరతి.
“ఏం చేయమంటావ్?”
  “మీరీవేళ మీటింగ్‌కి వెళ్ళేటప్పుడు బుల్లెట్ ప్రూఫ్ జాకెట్ వేసుకోండి.”
ఒక్కక్షణం తలెత్తి ఆమె కళ్ళలోకి సూటిగా చూశాడాయన.
“నాకు ప్రాణభయం లేదమ్మా.”
“మీకోసం కాదు అంకుల్.. ఈ దేశం కోసం.”
“నన్నెవరైనా చంపుతారని భయమా? చూడు భారతీ…! మనింట్లో మనం ఉన్నప్పుడు మనం ఎంత స్వేచ్చగా వుంటాం. అలా మన దేశంలో మనం వుండలేమా.. నేను నా ప్రజల ముందుకు వెళ్ళడానికి బుల్లెట్ ప్రూఫ్ జాకెట్టు ఎందుకు వేసుకోవాలి? స్పెషల్ కమెండోలు నా చుట్టూ ఎందుకుండాలి? దిసీజ్ అవర్ కంట్రీ భారతీ… అయినా భారతీ! నాకెప్పుడూ మృత్యువు మీద నమ్మకం లేదు.”
విచిత్రంగా విశ్వంభరరావు వైపు చూసింది ఆమె.
“అంటే?”
“పునర్జన్మ మీద నాకు నమ్మకం వుంది. నా జీవితకాలంలో నేనో మంచి పని చేయాలనుకుని చేయలేక చనిపోయాననుకో… ఆ పనిని చేయడానికి మళ్ళీ నేను జన్మిస్తాను.”
“అప్పుడు మీ స్వరూపం మారిపోదా?”
“ఆకృతికంటే ఆత్మ ముఖ్యం భారతీ.. 2001వ సంవత్స్వరానికి మన భారతీయ సమాజంలో చాలా అన్యూహ్యమైన మార్పులొస్తాయి. హింసోన్మాదాలు పెచ్చు పెరిగిపోతాయి. విలువలపట్ల మనిషికి నమ్మకం సడలుతుంది. మేధస్సు ద్వారా లభ్యమైన సుఖానికి మనిషి అంకితమయిపోయి, క్రియాశూన్యంగా కూర్చుంటాడు. అలాంటి సంధి సమయంలోనే మహాత్ములు మళ్ళీ పుడతారు.”
“అంటే.. గాంధీ మళ్ళీ పుడతాడని మీరనుకుంటున్నారా?”
“ఏం సందేహమా? ఒకచోట కొండలు పూర్తిగా క్రుంగిపోయి, నదులు పుడతాయి. ఇంకోచోట నదులు ఎండిపోయి కొండలు పుడతాయి. ఇదే సృష్టి.  ఈ దేశంలోఎక్కడో ఒకచోట గాంధీ పుట్టే వుంటాడు. లేదా పుడతాడు. కానీ ఆయన ఆకారంలో పంచె, కర్ర, కళ్ళజోడు యివేవీ వుండవు. చాలా మోడ్రన్‌గా వుంటాడాయన. ఏ పాప్ మ్యూజిక్ పాడుకుంటూనో.”
ప్రధాని విశ్వంభరరావు నోటివెంట వచ్చిన ఆ మాటకు ఫక్కున నవ్వింది ఆమె.
“నువ్వు చిన్నపిల్లవి… నీకీ విషయాలు తెలీవులే. చూడు భారతీ! నువ్వు చెప్పినట్లుగా నీకోసం బుల్లెట్ ప్రూఫ్ వేసుకుంటాను. నేనడిగే టిఫిన్ నాకు పెడతావు కదూ.”
“అలాగే” నవ్వుతూ ముందుకెళుతున్న భారతివైపు ప్రసన్నంగా చూస్తూ స్నానానికి లేచాడాయన.
 
*                            *                                  *
 
ఉదయం 7.30 నిమిషాలు.
ఢిలీలోని సప్డర్ జంగ్ రైల్వేస్టేషన్లోకి వరసగా దేశం నలుమూలల నుంచీ ఏర్పాటు చేసిన ఒక్కొక్క స్పేషల్ ట్రైన్ ప్రవేశిస్తున్నాయి.
స్టేషన్లోంచి రోడ్డుమీద కొస్తున్న వందలూ, వేలాదిమంది జనం… జనం….
అలాగే ఉత్తరప్రదేశ్, హర్యానా, పంజాబ్ తదితర ప్రాంతాల నుంచి స్పేషల్ బస్సులు, వివిధ రకాల వెహికల్స్‌లో వస్తున్న జనం.
సరిగ్గా ఎనిమిది గంటలకి ఢిల్లీలోని ప్రధానమైన రోడ్లన్నీ కిక్కిరిసిన జన సమూహంతో నిండిపోయాయి.
పరుగెడుతున్న నాయకుల కార్లు, పెట్రోలింగ్ వ్యాన్లు, వైర్‌లెస్ సెట్లతో ఎక్కడికక్కడ నిఘా వేసిన ఇంటెలిజెన్స్ క్రూ… ఢిల్లీ అంతా అప్రమత్తమైన పహారా ప్రారంభమైంది.
 
*                            *                                  *
 
సరిగ్గా 10.10 నిమిషాలు…
మద్రాసు ఎయిర్‌పోర్టులో చిన్నపాటి సాంకేతిక లోపం మూలంగా దిశ ప్రయాణిస్తున్న ఎయిర్‌బస్ అక్కడ గంటన్నరసేపు ఆగిపోయిది.
అదే కాకుండా, అదే ఎయిర్‌బస్‌లో తమిళనాడు చీఫ్ మినిస్టర్, గవర్నర్ ఢిల్లీకి వెళుతుండడం వల్ల మరో పదినిమిషాలు లేట్.
ఆ ఆలస్యం. దుస్సహాంగా వుంది దిశకు.
తను సమయానికి ఢిల్లీ చేరుకోగలుగుతుందా?
నుదుట మీద పడుతున్న చెమటను పదే పదే హేండ్ కర్చిఫ్‌తో తుడుచుకుంటోందామె. ఆమెకు తెలీకుండానే ఉచ్చ్వాస నిశ్వాసల వేగం పెరిగింది.
 
*                            *                                  *
 
10.35 నిమిషాలు.
పార్టీ కేంద్ర భాగం ఆదేశల మేరకు ప్రోగ్రామ్ ప్రారంభమైంది.
వివిధ రాష్ట్రాల నుంచి వచ్చిన కార్యకర్తలు, మంత్రులు, పార్లమెంటు సభ్యులు ఆధ్వర్యంలో బ్రహ్మాండమైన ర్యాలీ ఇండియా గేటు దగ్గర మొదలైంది.
ముందు జాగ్రత్త చర్యగా సిటీలో పౌరుల వాహానాల రాకపోకల్ని నిషేధించారు.
ఎటు చూస్తే అటు జన ప్రవాహం.
దేశం యావత్తూ విశ్వంభరరావు నాయకత్వాన్నే కోరుకుంటోంది. అందుకు నిదర్శనం జరుగుతున్న ర్యాలీ… సముద్రపు తరంగాలా వినిపిస్తున్న నినాదాలు.
ర్యాలీలో పాల్గొన్న కొన్ని లక్షలమంది జనం… ర్యాలీలో ఎలాంటి అవాంచనీయ సంఘటనలు జరగకుండా రోడ్ల పక్కన బిల్డింగుల పై భాగంలోంచి స్పేషల్ కమెండోల నిఘా.. ఒక్కొక్క క్షణం భారంగా కదిలి పోతోంది.
 
*                            *                                  *
 
10.40 నిమిషాలు.
ప్రధాని రెసిడెన్స్ కేబినెట్ మంత్రులతోనూ, నాయకులతోను, అధికార, అనధికార ప్రముఖులతోనూ నిండిపోయి వుంది.
లోన పర్సనల్ రూమ్‌లో ప్రధాని విశ్వంభరరావు తన సన్నిహిత సహచరులతో సమాలోచన జరుపుతున్నారు.
విశ్వంభరరావు చాలా ఆనందంగా కనిపిస్తున్నారు.
దానిక్కారణం ఎక్కువమంది పార్టీ ప్రతినిధులు పార్టీ అధ్యక్ష పదవికి ఆయన్నే సమర్ధిస్తున్నారు.
అదొక రాజకీయ జాతర-
సరిగ్గా అదే సమయంలో రుషికుమార్ తన చాంబర్‌లో సెక్యూరిటి ఆఫీసర్సుతో-
మీటింగ్‌లో తీసుకోవాల్సిన జాగ్రత్తలు చెప్తున్నాడు.
“సీ మైడియర్ ఆఫీసర్స్… ప్రైమ్ మినిస్టర్ సరిగ్గా 1045 నిమిషాలకు రెసిడెన్స్ నుంచి బయల్దేరతారు. సరిగ్గా 12.15 నిమిషాలకు ఎర్రకోట దగ్గరకు చేరుకుంటారు. 12-15 నుంచి 12-25 నిమిషాల వరకూ తనను అభినందించడానికి వచ్చిన విదేశీ ప్రముఖుల్ని పలకరిస్తారు. సరిగ్గా 12-25 నిమిషాలకు వేదికవైపు నడుస్తారు. సరిగ్గా 12-30 నిమిషాలకు ఆయన మైక్ ముందు నుంచుంటారు. ఆయన ప్రసంగం దాదాపు ఎనభై నిమిషాలపాటు వుంటుంది.
ఆ సమయంలో ఎక్కడ, ఎవరికి, ఎలాంటి అనుమానం వచ్చినా ఇమ్మీడియట్‌గా రెస్పాండ్ కండి. నాకు ఇన్‌ఫామ్ చెయ్యండి. మన పర్సనల్ సెక్యూరిటీ స్టాఫ్‌ని ఎవరూ వేలెత్తి ప్రశ్నించే పరిస్థితిలో మనం ఉండకూడదు ఓ.కే…”
ఒకటికి రెండుసార్లు రుషికుమార్ తీసుకునే జాగ్రత్తలు అక్కడి స్టాఫ్‌కు బాగా తెల్సు. మీటింగ్ అయిపోయాక రుషికుమార్‌కి సెల్యూట్ చేసి తమ తమ పొజిషన్స్‌లోకి వెళ్ళిపోయారు సెక్యూరిటీ స్టాఫ్.
 
*                            *                                  *
 
సరిగ్గా 11-10 నిమిషాలు.
ఢిల్లీ ఎయిర్‌పోర్టులో మద్రాసు నుంచి వచ్చిన ఎయిర్‌బస్ లాండ్ అయింది. వెంటనే దిశ, నవనీత్ అందులోంచి బయటపడ్డారు. మరో ఏడు నిమిషాల తర్వాత ఎయిర్‌పోర్టు లాంజ్‌లోని పబ్లిక్ టెలిఫోన్ బూత్‌వైపు పరుగెత్తింది దిశ.
మొదట ఆమె, భారతి రెసిడెన్స్‌కి ఫోను చేసింది.
ఎంగేజ్…
రుషికుమార్‌కి ఫోన్ చేసింది. ఎంగేజ్… మళ్ళీ మళ్ళీ ట్రై చేస్తూనే వుంది.
కానీ ఆ నెంబర్లు ఎంతకీ కలవలేదు.
“ఈ టైములో వాళ్ళు మనకు ఫోనులో దొరకడం కష్టం” పక్కనున్న నవనీత్ అన్నాడు.
“యూ ఆర్ రైట్… డైరెక్ట్‌గా వెళ్ళిపోతేనే మంచిది కదూ” ఆ మాట అంటూనే దిశ లాంజ్‌లోంచి బయటకు పరుగెత్తింది. ఆమె వెనక నవనీత్!
మరో అయిదు నిమిషాల తర్వాత.
ఎయిర్‌పోర్టు నుంచి ప్రధాని రెసిడెన్స్‌కు వెళ్ళే దారిలో టాక్సీలో వున్నారు దిశ, నవనీత్.
అప్పుడు టైం సరిగ్గా 11-45 నిమిషాలు.
అదే సమయయంలో…
ప్రధాని రెసిడెన్స్ దగ్గర్నుంచి ప్రైమ్‌మినిస్టర్స్ కాన్వాయ్ బయలుదేరింది.
 
*                            *                                  *
 
 అంతకు అయిదు నిమిషాల క్రితం…
11-40 నిమిషాలకు…
మీటింగ్‌కు బయల్దేరడానికి సిద్ధంగా వున్నారు ప్రధాని విశ్వంబరరావు. చివరిసారిగా తన ఉపన్యాసానికి సంబంధించిన పేపర్సును చూసుకుంటూ చిన్న చిన్న కరెక్షన్ చేస్తున్నారు.
తలెత్తి ఒకసారి భారతివైపు చూసాడాయన. ఆయన కళ్ళవైపే నిశ్శబ్దంగా చూస్తోందామె.
అంత టెన్షనులో అంత పీస్‌వుల్‌గా కనిపించడం చాలా అరుదు. అదే ఆశ్చర్యపోతోందామె.
చేతిలోని గ్రీన్ ఇంక్ పెన్నును పక్కన పెట్టి.
“పార్టీ చీఫ్ పదవికోసం, అసమ్మతి వర్గం పట్టుబడితే ఆ పదవిని వదిలేస్తాను” ఆయన కంఠంలో చిన్న మార్పును గుర్తించింది భారతి.
“మీ ఇష్టం” అందమె.
“మీ ఇష్టం! అనడానికి కాదు. నేను నా అభిప్రాయాన్ని చెప్పింది. నీ అభిప్రాయం కోసం పార్లైమెంటులో సభ్యుడిలా నువ్వు కూడా మీ యిష్టమే నా ఇష్టం అంటే ఎలా అమ్మాయ్…” నవ్వుతూ అన్నాడాయన.
“కీలకమైన సమస్యలకు వెంటనే జవాబు చెప్పడం కష్టం” నెమ్మదిగా అంది ఆమె. ఆమె కెందుకో లోలోపల ఆందోళనగా వుంది. అందుకే పరధ్యానంగా వుంది.
“కీలకమైన సమయంలోనే సమస్యలకు జవాబులు వెంటనే దొరుకుతాయి” అలా అంటున్న ప్రధాని విశ్వంభరరావు చూపులు టేబుల్‌మీద ఎడం ప్రక్కన ట్రేలో పేపర్ వెయిట్ కిందున్న బ్రౌన్ కలర్ కవరు మీద పడ్డాయి. కుడిచేత్తో ఆ కవర్ని అందుకున్నాడాయన.
కుదురుగా చేత్తో రాసిన అక్షరాలు ముచ్చటగా వున్నాయి. వెనక్కి తిప్పి చూశాడాయన.
ఫ్రమ్ దిశ…. డోర్ నెం.2-2-61/బి. తీర్థకట్టవారి వీధి-తిరుపతి.
ఆ పేరుని కలెక్ట్ చేసుకోడానికి ప్రయత్నిస్తున్నారాయన. ఆ కవరు పైన కాన్ఫిడెన్షియల్ అండ్ పర్సనల్ అని వుండడంతో ప్రధాని ఆఫీసు స్టాఫ్‌లోని డిస్పాచింగ్ సెక్షనులోని క్లర్కు, ఓపెన్ చెయ్యకుండా లోనికి పంపించాడు.
కాన్ఫిడెన్షియల్ అండ్ పర్సనల్.. ఏమై వుంటుంది.. దేశ వ్యాప్తంగా మహిళల నుంచి, అమ్మాయిల నుంచి, తమకు జరిగిన అన్యాయం గురించి పట్టించుకొమ్మని లేదా ఆర్థిక సహాయం కోసమో అలాంటి వుత్తరాలు వస్తుంటాయి.
జన్యూన్ అనిపించే విషయంలో సంతకం చేసి పి.ఎ.కి ఇస్తారాయన.
నెమ్మదిగా కవరు కార్నర్స్‌ని చింపాడయన. లోన లెటర్ని బయటకు తీయబోతున్న సమయంలో-
బూటు అడుగుల చప్పుడికి తలెత్తి చూశాడు. ఎదురుగ రుషికుమార్ స్టిఫ్‌గా నిలబడి సెల్యూట్ చేస్తూ-
“సార్! ఎవ్విరిథింగ్ రెడీ సార్! అన్నాడు వినయంగా.
“హౌ ఈజ్ ర్యాలీ… ఎవ్విరిథింగ్ నార్మల్?” అడుగుతూ చేతిలోని కవరుని నెమ్మదిగా టెబుల్‌మీద పెట్టి పేపరు వెయిట్‌ని దానిమీద పెట్టాడాయన.
ఒక్కక్షణం గనుక ఆయన ఆ కవరులోని లెటరుని బయటకు తీసుంటే…
అందులో దిశ రాసిన మెటర్‌ని గనుక చదివుంటే…
విధిని ఎవ్వరూ తప్పించలేరు. అలాగే సైన్సును కూడా!!
“ఎన్సర్” జవాబిచ్చాడు రుషి చేతిలో ఫైలుతో.
సీట్లోంచి లేచి బయటికొచ్చి ముందుకడుగేశారు విశ్వంభరరావు.
ఆయనకు అటూ ఇటూ భారతీ, రుషి నడుస్తున్నారు.
నడుస్తున్న విశ్వంభరరావు ఒక్కసారి ఆగి వెనక్కి తిరిగి చూశారు. నిలబడి నలువైపులా చూశారు. అలా ఎప్పుడూ ఆయన చూడలేదు. మళ్ళీ ఈ ప్రదేశాన్నీ, ఈ ఇంటినీ చూస్తానో, లేదో అన్నట్టుగా ఆయనలా చూడడం విచిత్రంగా అనిపించింది ఆమెకి.
ఆయనకు మాత్రం ఎవరో చేయి పట్టుకోని వెనక్కి లాగుతున్నట్టుగా వుంది.
మళ్ళీ గబగబా ముందుకడుగేశాడాయన.అ హాలు దాటి విశాలమైన వరండా దగ్గరికి వచ్చారు.
అప్పటికే అక్కడ సెక్యూరిటీ స్టాఫ్, కేబినేట్ మంత్రులు, అధికారులు, అనధికారులున్నారు.
ఆయనక్కడకు రాగానే దూరంగా లాన్‌లో గుంపులు గుంపులుగా వున్న పార్టీ యూత్‌వింగ్ నాయకులు-
“ప్రధాని విశ్వంభరరావు జిందాబాద్… లాంగ్‌లివ్… లాంగ్‌లివ్” నినాదాలతో ఆ ప్రదేశం హోరెత్తి పోయింది.
సరిగ్గా 11-45 నిమిషలు.
ప్రధాని రెసిడెన్స్ నుంచి కార్లన్నీ వెళ్ళిపోయాయి. ఆటోమేటిగ్గా మనుషులూ మాయమైపోయారు. అంతవరకూ కిక్కిరిసిపోయిన ప్రదేశంలో సడన్‌గా ఏర్పడ్డ నిశ్శబ్దం గంభీరంగా వుంది.
రోడ్డు చివర కార్లన్నీ మలుపు తిరిగి వెళ్ళిపోయేవరకూ చూసి లోనికొచ్చింది భారతి.
మీటింగ్ సమయానికి ఎర్రకోట దగ్గరకు వెళ్ళాలని నిర్ణయించుకుంది భారతి ఏదో ఆలోచిస్తూ.
తన రెసిడెన్స్‌వైపు నడిచింది.
ప్రధాని పర్సనల్ రూమ్‌లో పేపరు వెయిట్ కింద దిశ రాసిన లెటరు అలాగే వుంది నిస్తేజంగా.
(చరిత్రలో ఇలాంటి సంఘటనే భారతదేశ మాజీ ప్రధాని రాజీవ్‌గాంధీ విషయంలో కూడా జరిగింది. ఎలక్షన్ల సమయంలో రాజీవ్‌గాంధీకి ఏదో ఒక ఘోర విపత్తు జరుగనున్నదని, ఆయన గ్రహబలం బాగోలేదని ఆయన జాతకాన్ని కూలంకషంగా పరిశీలించి తెల్సుకున్న కంచి కామకోటి పీఠాధిపతి స్వామీ జయేంద్ర సరస్వతి ఎలక్షన్ల పర్యటన సమయంలో తీసుకోవాల్సిన జాగ్రత్తలు, అనుసరించాల్సిన పద్ధతుల గురించి ఒక ప్రత్యేకమైన లేఖను రాసి రాజీవ్‌గాంధీకి పంపారు. కానీ ఆ లేఖను రాజీవ్‌గాంధీ చూడలేక పోయారు. రాజీవ్‌గంధీ విశాఖపట్నానికి బయలుదేరి వెళ్ళిపోయారు. ఆ పర్సనల్ లేఖను రాజీవ్‌గాంధీ సతీమణి సోనియాగాంధీ చూశారు. కానీ జయేంద్ర సరస్వతి తన లేఖను సంస్కృతంలో రాయడంవల్ల ఆమెకు కూడా ఏమీ తెలియలేదు. రాజీవ్‌గాంధీ విశాఖపట్నం పర్యటన నుంచి తమిళనాడులోని శ్రీ పెరంబుదూర్ వెళ్ళడం, అక్కడ రాక్షసుల చేతిలో ఘోర దుర్మరణానికి గురికావడం మనకు తెల్సిందే. ఆ తర్వాత జయేంద్ర సరస్వతి లేఖ వెలుగులోకి రావడం జరిగింది కానీ అప్పటికే ఈ దేశానికి జరగాల్సిన అన్యాయం జరిగిపోయింది!_
చరిత్ర పునరావృతం కావడమంటే ఇదే! ఇప్పుడు కూడా విశ్వంభరరావు విషయంలో అలాగే జరగనున్నదా?
*                            *                                  *
 
ఇంకా ఉంది…..
రచన: అబ్దుల్ వాహెద్                    
 
 
 
 
పాత హిందీ పాటలంటే చెవులు కోసుకోని వారు ఎవరైనా ఉంటారా?
గజల్ శైలిని అనుసరిస్తూ, కొద్దిగా సినిమాలకు అనుగుణంగా మార్చుకుంటూ, ఉర్దూ సొగసులను అద్దుతూ పాటలు రాసినవారు చాలా మంది ఉన్నారు. అందుకే పాత హిందీ పాటల మాధుర్యం ఎన్నిసార్లు విన్నా తనివితీరదు. పదే పదే వినాలనిపిస్తుంది.

గజల్ ప్రక్రియను సినిమాపాటకు ప్రతిభావంతంగా వాడుకున్న కవుల్లో షకీల్ బదాయూని పేరు ముందుగా చెప్పుకోవాలి. అగష్టు 3, 1916లో పుట్టిన షకీల్ ఉర్దూ సాహిత్యంలోను, హిందీ సినిమారంగంపైన కూడా తనదైన ముద్రవేసిన కవి. షకీల్ విద్యాభ్యాసం ఇంటివద్దనే జరిగింది. అరబిక్, పర్షియన్, ఉర్దూ, హిందీ భాషలు ఇంటివద్దకు వచ్చి టీచర్లు బోధించారు. ఆయన తండ్రి జమాల్ అహమద్ ఖాదర్ సోక్తా ఖాద్రీ తన కుమారుడు కవి కావాలని ఎన్నడూ అనుకోలేదు. నిజం చెప్పాలంటే ఆ వంశంలో కవులెవ్వరు లేరు. కవిత్వాన్ని సంప్రదాయిక ముస్లిమ్ కుటుంబాల్లో ఎలా ఆదరిస్తారో అంతకు మించి కవిత్వం వారికి సంబంధమూ లేదు. షకీల్ దూరపు బంధువు జియావుల్ ఖాద్రీ బదయూని ధార్మికమైన కవితలు కొన్ని రాశారు. ఆయన ప్రభావం కొంతవరకు షకీల్ పై ఉండవచ్చు. యాభై, అరవై దశకాల్లో షకీల్ రాసిన పాటలు, ఉర్దూలో ఆయన కవిత్వం దేశాన్ని ఒక్క ఊపు ఊపాయి. ముఖ్యంగా సంగీత దర్శకుడు నౌషాద్ తో కలిసి షకీల్ పనిచేసేవారు. 1961 నుంచి 1963 వరకు షకీల్ వరుసగా మూడు ఫిల్మ్ ఫేర్ అవార్డులు గెలుచుకున్నాడు. ఆ పాటలు వింటే ఇప్పటికి కూడా మనం చెవికోసుకు వింటాం. బీస్ సాల్ బాద్ సినిమాలో – కహీం దీప్ జలే కహీం దిల్, ఘరానా సినిమాలో – హుస్న్ వాలే తేరా జవాబ్ నహీం, చౌదివీం కా చాంద్ సినిమాలో – చౌదివీం కా చాంద్ హో పాటలు అప్పుడే కాదు ఇప్పుడు, ఎప్పుడూ కూడా హాట్ ఫేవరేట్స్.
 
షకీల్ 1936లో అలీగఢ్ ముస్లిమ్ విశ్వవిద్యాలయంలో చదువుకున్నాడు. అప్పటి నుంచే కవిసమ్మేళనాల్లో (ముషాయిరా) పాల్గొనడం, అవార్డులు గెలుచుకోవడం మొదలయ్యింది. 1940లో సల్మాను పెళ్ళి చేసుకున్నాడు. షకీల్ పుట్టింది ఉత్తరప్రదేశ్ లోని బదాయూన్ గ్రామంలో. అందుకే తన పేరు చివర బదయూని అని పెట్టకున్నాడు. 1942లో అలీగఢ్ నుంచి బి.ఏ పట్టా పొందగానే సప్లయి ఆఫీసర్ గా ఉద్యోగం వచ్చింది. ఉద్యోగం కోసం ఢిల్లీకి మకాం మారాడు. ఢిల్లీలో కూడా ముషాయిరాల్లో పాల్గొనడం కొనసాగింది. అప్పటికే ఆయన కవితలు ప్రాచుర్యం పొందాయి. నిజానికి అప్పట్లో ప్రేమకవిత్వం రాసినవాళ్ళు తక్కువ. అణగారిన వర్గాల అభ్యున్నతి కోసం రాయడమే ఎక్కువగా ఉన్న రోజులవి. కాని షకీల్ దారి వేరు. షకీల్ రాసింది ఎక్కువగా ప్రేమకవిత్వమే.. ఆయన కేవలం సినిమా పాటలు మాత్రమే రాయలేదు. ఆయన రాసిన గజళ్ళు ఉర్దూ కవితాభిమానుల నాలుకలపై నాట్యం చేస్తున్నాయి.
మేం షకీల్ దిల్ కా హూం తర్జుమాన్
కె ముహబ్బత్ కా హూం రాజ్దాన్
ముఝే ఫక్ర్ హై మేరీ షాయరీ
మేరీ జిందగీ సే జుదా నహీం
నా పేరు షకీల్ నేను హృదయానికి ప్రతినిధిని
ప్రేమకు అత్యంత ఆప్తుడిని
నా కవిత్వం నా జీవితం వేర్వేరు కాదు
అందుకు గర్విస్తున్నాను.…
అని ప్రకటించిన షకీల్ రాసిన కవిత … ఒక గజల్…ఈ నెల చూద్దామా…
ఉర్దూలో గజల్ ప్రక్రియ పాడుకోవడానికి అనువుగా ఉండే ఛందోబద్దమైన ప్రక్రియ. తెలుగులో ఆ భావాన్ని మీకందించడానికి ప్రయత్నిస్తాను.
నేడు విధి మలుపులపై మళ్ళీ రోదిస్తున్నాను
మారిన హృదయచిత్రం చూసి రోదిస్తున్నాను
ప్రేమఖైదులో ఇప్పటి వరకు ఆశలపై బతికాను
ఆశ చనిపోయింది, ఇక సంకెళ్ళపై రోదిస్తున్నాను
ప్రేమ ఎంత అందమైన కల చూపించింది నాకు
కళ్ళు తెరిచాక, స్వప్న ఫలితంపై రోదిస్తున్నాను
నీ దూతను చూడగానే మనసు ముడుచుకుపోయింది
ఆపై నీ రుధిర రాతను చూసి మరీ రోదిస్తున్నాను
మనసు పారేసుకున్నా ప్రేమ రుచి చూడనే లేదు
పోగొట్టుకున్న విధిరాతకు రోదిస్తున్నాను
నూరేళ్ల ఆశీర్వాదాలపై ఎంత సంతోషించావు షకీల్
విషాదాన్ని కలిశాక ప్రార్ధనల ప్రభావంపై రోదిస్తున్నాను.
 
ఉర్దూ భాషలో షకీల్ వాడిన పదాలను చూడండి
ఆజ్ ఫిర్ గర్దిషె తక్దీర్ పె రోనా ఆయా
దిల్ కీ బిగఢీ హుయీ తస్వీర్ పె రోనా ఆయా
ఇష్క కీ ఖైద్ మేం అబ్ తక్ తో ఉమ్మీదోం పె జియే
మిట్ గయీ ఆస్ తో జంజీరోం పె రోనా ఆయా
క్యా హసీన్ ఖాబ్ ముహబ్బత్ నే దిఖాయా థా హమేం
ఖుల్ గయీ ఆంఖ్ తో తాబీర్ పె రోనా ఆయా
పహలే ఖాసిద్ కీ నజర్ దేఖ్ కె దిల్ సహమ్ గయా
ఫిర్ తేరీ సుర్ఖీ తహ్రీర్ పె రోనా ఆయా
దిల్ గంవా కర్ భీ ముహబ్బత్ కు మజే మిల్ న సకే
అప్నీ ఖోయీ హుయీ తక్దీర్ పె రోనా ఆయా
కితనే మస్రూర్ థే జీనే కి దుఆవోం పె షకీల్
జబ్ మిలే రంజ్ తో తాసీర్ పె రోనా ఆయా
చిక్కనైన ప్రేమ కవిత్వం. భగ్న ప్రేమను షకీల్ అత్యంత అద్భుతంగా వ్యక్తం చేశాడు. ముఖ్యంగా చివరి ద్విపద … నూరేళ్ళు బతకాలని దీవించడం మామూలే కదా.. దువా అంటే ప్రార్ధన.. ఆనందంగా బతకాలన్న ప్రార్ధనలు షకీల్ కూడా చాలా విన్నాడు. కాని విషాదాలు ఎదురైన తర్వాత.. అంటే ప్రేమ భగ్నమైన తర్వాత ఈ ఆశీర్వాదాల ప్రభావం చూసి ఏడుస్తున్నానంటున్నాడు. మనసు పారేసుకున్నా ప్రేమ దొరకలేదు, విధిరాతనే పోగొట్టుకున్నాను అని బాధపడుతున్నాడు. ప్రేమ ఒక గొప్ప కలను చూపించింది. కాని మెలకువ వచ్చిన తర్వాత కలకు అర్ధం తెలిసి ఏడుపు వచ్చిందని చెబుతున్నాడు. భగ్న ప్రేమను షకీల్ వ్యక్తం చేసిన తీరులో ఎంత భావుకత ఉంది.
 

బారహా ఆప్కీ హర్ బాత్ పే రోనా ఆయా… అన్న పాత హిందీ పాట చాలా మంది వినే ఉంటారు. సాహిర్ లూధియాన్వి రాసిన ఈ పాట కూడా భావంలో దీనికి దగ్గరగానే ఉంటుంది.
 రచన: జెజ్జాల కృష్ణ మోహన రావు                                                                                    


 
 
 
ఈ వారము ప్రముఖ హిందీ చిత్రగాయకుడు శ్రీ మన్నాడే దివంగతులయ్యారు.  తొంభైనాలుగేళ్ల నిండు జీవితాన్ని గడిపి, చివరివరకు సంగీతములో ఆసక్తులైయున్నారు.  వారి ఆత్మశాంతిని కోరుతూ, వారికి నివాళిగా ఈ వ్యాసాన్ని వ్రాస్తున్నాను.  ఒకరికి శ్రద్ధాంజలి సమర్పించేటప్పుడు వారి సంపూర్ణ జీవనాన్ని సింహావలోకనము చేసి, వారి యశస్సును కీర్తించడము ఒక పద్ధతి.  అలా చేయడానికి ఎంతో విమర్శనాశక్తి, విద్యాగరిమ, విషయసేకరణ  అవసరము.  ఒక సామాన్య రసికుడైన నాకు ఆ అర్హతలు లేవు. అదియునుగాక, ఈ వ్యాసపరంపరలో నా ఆశయము పారసీక ఛందస్సుకు మన భారతీయ ఛందస్సుకు మధ్య ఉండే సామ్య భేదాలను చూపడము. అందువల్ల నేను మన్నాడే పాడిన ఒక పాటను ఎన్నుకొని దానిని గురించిన వివరాలను అందులోని ఛందస్సును గురించి చర్చిస్తాను.
నేను ఎన్నుకొన్న చిత్రపు పాట బిమల్ రాయ్ నిర్మించిన కాబూలివాలా చిత్రమునుండి.  దీనికి దర్శకుడు హేమేన్ గుప్తా, సంగీత దర్శకుడు నాకెంతో ప్రీతిపాత్రమైన సలిల్ చౌదరి, గీత రచయితలు ప్రేం ధావన్, గుల్జార్. చిత్రములో ఉషా కిరణ్, బల్‌రాజ్ సహానీ, సోను నటించారు. నేను 1956లో SSLC (11th standard) చదివేటప్పుడు మాకు ఆంగ్లములో రవీంద్రనాథ్ టాగూరు వ్రాసిన కాబూలివాలా కథ పఠనీయాంశాలలో ఒకటి. ఈ తరము వాళ్లు ఎందరు చదివారో తెలియదీ కథను?
టాగూరు బెంగాలీలో వ్రాసిన కథను ఆంగ్లములో టాగూరు అనువాదములో ఇక్కడ  చదువవచ్చును.
http://www.angelfire.com/ny4/rubel/kabuliwala.html ),
మహమ్మద్ ఖయూం అనువాదములో ఇక్కడ
( http://dspace.flinders.edu.au/xmlui/bitstream/handle/2328/3401/Kabuliwala.pdf;jsessionid=F64EAC4FB5EA3D37A8B99B3754D1C202?sequence=1
కాబూలు నగరమునుండి ఒక పఠాను కలకత్తాలో సరకులు అమ్ముకొని వచ్చిన లాభముతో దూరదేశములో తన కుటుంబాన్ని కాపాడుకొంటూ ఉంటాడు. ఒక రచయిత (బహుశా టాగూరే ఏమో) ఇంటిలో ఉండే మినీ అనే అతని చిన్న అమ్మాయితో స్నేహము చేస్తాడు ఈ కాబూలీవాలా.  కొన్నాళ్లకు వాళ్లిద్దరి మధ్య ఒక బంధము పెరుగుతుంది. మినీని చూచినప్పుడల్లా పఠానుకేమో తన పిల్ల జ్ఞాపకము వస్తుంది.  కాబూలివాలా తన వద్ద పుచ్చుకొన్న అప్పు నడగడానికి ఒక మనిషి దగ్గరికి వెళ్లితే అతనేమో ఇతడిని చెడామడా తిట్టిపోసాడు. కాబూలీవాలకు కోపము వచ్చి అతడిని పొడిచాడు. కోర్టులో తన తప్పును ఒప్పుకొన్నాడు, అతనికి కొన్నేళ్ల శిక్ష పడినది. అతడిని పోలీసులు తీసికొని వెళ్లేటప్పుడు మినీ చూసి, ఎక్కడికి వెళ్తున్నావు అని అడుగగా, నేను అత్తారింటికి వెళ్తున్నానన్నాడు కాబూలీవాలా, అత్తారిల్లంటే కారాగారము అనే అర్థములో. సంవత్సరాలయ్యాయి. ఒక నాడు జైలునుండి విడుదలైన కాబూలీవాలా మినీ ఇంటికి మినీని చూడడానికి వస్తాడు.  మినీ ఇప్పుడు పెరిగి పెద్దదయినది, ఆ రోజు ఆమె పెళ్లి రోజు కూడ. కానీ కాబూలివాలా ఊహలో మినీ ఇంకా పసిపాపయే. “నీవు అత్తారింటికి వెళ్తున్నావా అమ్మా” అని మినీని అడుగుతాడు కాబూలీవాలా. ఉన్నట్లుండి ఎదిగిన మినీని చూడగానే తన కూతురు జ్ఞాపకానికి వస్తుంది అతనికి. తన ఆ చిన్న పిల్ల చేయి ముద్ర ఉండే ఒక కాగితాన్ని చూపిస్తాడు మినీ తండ్రికి.  మినీ తండ్రి తాను అన్ని సౌకర్యములున్న ఒక మధ్యతరగతి కుటుంబీకుడని, అతడు ఒక పేద కాబూలీవాలా అని ఆ క్షణములో మరచిపోతాడు.  ఇద్దరూ తమ కూతుళ్లను ప్రేమించే తండ్రులే కదా అనుకొంటాడు. అతడు పెళ్లిలోని కొన్ని దుబారా ఖర్చులను ఆపి, కొంత పైకాన్ని కాబూలివాలకు ఇచ్చి “నీవు నీ దేశానికి వెళ్లి నీ కూతురితో సుఖంగా ఉండు” అంటాడు. ఇదీ కథాసారాంశము.
ఒక విధముగా ఇది ఇరవైయవ శతాబ్దపు పూర్వభాగములో వ్రాయబడినను, ఇందులోని సంఘటనలు ఈ కాలానికి కూడ వర్తిస్తాయి.  ఆఫ్‌ఘనీస్తానుకు బదులు భారతదేశము, కాబూలీవాలాకు బదులు ఒక కంప్యూటరు టెక్కీ, కలకత్తాకు బదులు సిలికన్ వ్యాలీ. కానీ ఇప్పుడు ఛాయాచిత్రాలు, శ్రవణ యంత్రాలు, స్కైపులు ఉన్నాయి కొద్దిగానైనా బాధ తగ్గించుకొనడానికి.  కాని ఆ కాలములో కాబూలీవాలకు ఇవేమీ లేవు, ఒక్క మాసిపోయిన హస్తముద్ర తప్ప.
దూరదేశములో ఉంటే ఉన్న ఊరు, మన్న ప్రజలు జ్ఞాపకము రావడము సర్వసాధారణమే.  ఇప్పుడు కూడ, నేనున్న ఊరులను, అక్కడి నదులు, గుడులు, గోపురాలు మున్నగువాటిని తలచుకొంటునే ఉంటాను. వాటిపై పాటలను కూడ అప్పుడప్పుడు వ్రాస్తూ ఉంటాను. అలాగే కాబూలీవాలా తన దేశాన్ని గురించి ఊహాగానము చేయడములో ఆశ్చర్యమేమున్నది? చలన చిత్రములో కాబూలీవాలా తన మాతృదేశమును, పుట్టిన గడ్డను తలచుకొంటూ “ఐ మేరే ప్యారే వతన్” అని పాడుతాడు.  ఈ పాట రచయిత ప్రేం ధావన్, గాయకుడు మన్నా డే. మన్నాడే పాడిన పాటలలో అత్యుత్తమమైన మాణిక్యాలలో ఇది తప్పక ఒకటి. ఎంతో ప్రేమతో, గొప్ప అనుభూతితో మన్నా డే పాడిన ఈ పాటకు హృదయాలను పిండివేసే శక్తి ఉన్నది. క్రింద పాటను, దానికి అదే మెట్టులో నా తెలుగుసేతను చదవండి. హిందీలో, ఉర్దూలో హ్రస్వ ఎ-కారము, ఒ-కారము లేకున్నా కూడ పాటలలో దీర్ఘానికి బదులు హ్రస్వమును ఉపయోగించుట సామాన్యము.  పాటను మన్నా డే ఎలా పాడినారో, అలాగే నేను క్రింద వ్రాసాను.
 
ఐ మెరే ప్యారే వతన్, ఐ మెరే బిఛడే చమన్
తుఝ్ పె దిల్ కురబాన్ తూ హీ మెరీ ఆరజూ
తూ హీ మేరీ ఆబరూ తూ హీ మేరీ జాన్ …
 
తేరె దామన్ సే జొ ఆఏ ఉన్ హవాఓఁ కో సలాం
చూం లూఁ మైఁ ఉస్ జుబాఁ కొ జిసపె ఆఏ తేర నాం
సబసె ప్యారీ సుబా తేరీ సబసె రంగీ తెరీ శాం
తుఝ్ పె దిల్ కురబాన్ …
 
మాఁ కా దిల్ బనకే కభీ సీనె సె లగ్ జాతా హై తూ
ఔర్ కభీ నన్హీ సి బేటీ బన్ కె యాదాతా హై తూ
జితనా యాద్ ఆతా హై ముఝకొ ఉతనా తడపాతా హై తూ
తుఝ్ పె దిల్ కురబాన్ …
 
ఛోడ్ కర్ తేరీ జమీఁ కో దూర్ ఆ పహుఁచే హైఁ హం
ఫిర్ భీ హై యే హీ తమన్నా తేరె జర్రోఁ కీ కసం
హం జహాఁ పైదా హుఏ ఉస్ జగహ్ పే హీ నికలె దం
తుఝ్ పె దిల్ కురబాన్ …
 
నాకు ప్రియమగు దేశమా, నేను వదలిన స్వర్గమా
నీవె నా హృదయం
నీవె నాలో ఆశలు
నీవె నాకొక గర్వము
నీవె నాలో జీవము
 
నీదు లోయల లోన వీచు ఆ గాలి కిత్తును వందనం
నీదు పేరిని బల్కు ఆ నోటి కిచ్చెద ముద్దులు
నీ ఉషస్సుల సొబగు రమ్యం సంధ్య రంగులు విచిత్రం
నీవె నా హృదయం
 
కొన్ని వేళల తల్లిగా నన్ను వదలక నుందువు
కొన్ని వేళల నిన్ను నే కూతురనుకొనుచుందును
ఎంత జ్ఞప్తికి వత్తువో అంత హృది బాధించుగా
నీవె నా హృదయం
 
నీదు భూమిని వదలి నేనీ దూర దేశము చేరినా
కాని నాయణు వణువులోన కలదు మాయని కోరిక
నాకు ఆఖరి శ్వాసయౌనా నేను పుట్టిన చోటులో
నీవె నా హృదయం
 
నేను గడచిన నెల మాలిక పత్రికలో రమల్ ముసమ్మన్ మహ్జూఫ్ అమరికనుగురించి చర్చించినాను.  ఆ లయతో ఉండే తెలుగు ఛందస్సు మత్తకోకిల వృత్తము అని కూడ తెలిపినాను.  మన్నాడే పాడిన ఐ మెరే ప్యారే వతన్ పాట ఛందస్సుకు కూడ పైన చెప్పిన ఛందస్సుతో పోలికలు ఉన్నవి. కొన్ని చోటులలో అదే లయ ఉన్నది, మరి కొన్ని చోటులలో ఒక రెండు మాత్రలు తగ్గించగా వచ్చిన లయ ఉన్నది. ఇది ఏ విధముగా సాధ్యము అనే విషయాన్ని ఇప్పుడు మీకు తెలియ బరుస్తాను. మత్తకోకిల గురులఘువులు – UI UII UI UII UI UII UIU. ఇందులో మొదటి ఎనిమిది అక్షరముల గురులఘువుల అమరికవలెనే చివరి ఎనిమిది అక్షరముల గురులఘువులు కూడ.  క్రింది విధముగా వ్రాస్తే ఇది విశదమవుతుంది –
UI UII UIU II
UI UII UIU.
 
మధ్య ఉండే రెండు లఘువులు మొదటి భాగానికి చివరి భాగానికి ఒక వంతెనలా ఉన్నది.  మన్నా డే పాడిన పాట పల్లవిలో ఈ వంతెన లేదు.  దానికి బదులు ఒక విరామము (pause) ఉన్నది. అంటే ఈ పాట రమన్ ముసమ్మన్ మహ్జూఫుకు ఒక చిన్న మార్పు అన్న మాట.  కాని కొన్ని చరణాలలో ఈ వంతెన ఉన్నది. అందువలన ఈ పాట పై ఛందస్సులో చిన్న చిన్న మార్పులతో రచించబడిన పాట అని చెప్పవచ్చును.  ఇప్పుడు పాటను విని అదే సమయములో తెలుగులో కూడ  పాడుకొని ఆనందించండి.
 

