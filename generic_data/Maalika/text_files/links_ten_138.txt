రచన: కన్నెగంటి అనసూయ
    “ అబ్బబ్బా..!   ఈల్లు పిల్లలుగాదమ్మోయ్..పిశాసాలు.  పీక్కు తినేత్తన్నార్రా..బాబోయ్ ..ఒక్కక్కళ్ళూను.  ఎదవలు బడుంటేనే నయ్యిం. బళ్ళోకి పోతారు. ఇంట్లో ఉండి సంపేత్తన్నారు . పట్టుమని పది నిమిషాలన్నా..పడుకోనిత్తేనా..? ”
       కెవ్వుమన్న పిల్లోడేడుపుకి నిద్దట్లోంచి లేసిందేవో..మా సిరాగ్గా ఉంది సరోజ్నీకి.
  లేసలా మంచం మీద గూకునే  సెదిరిపోయిన జుట్టుని లాగి ఏలు ముడేసుకుంటంటే..
     ధడాల్న తలుపు తోసుకుంటా  గది లోకొచ్చిన కొడుకు ఏడుపిని మరింత సిర్రెత్తిపోయిందేవో…సరోజ్నికి ఆ కోపంలో  ఆడ్ని గభాల్న దగ్గరకి లాగి   మెడలొంచి దబ్కా దబ్కామంటా రెండంటిచ్చింది ఆడీపు మీద..
     “ పొద్దంతమానూ  పొయ్యికాడడి కొట్టుకున్నదాన్ని కొట్టుకున్నట్టుంటానా..! పట్టుమని పదినిమిసాలు నడుం వాలిత్తే సాలు  కొట్టుకుసత్తారేరా  ఎదవల్లారా? కాసేపన్నా పడుకోనియ్యరా?  ఇప్పుడే   నిదరడతా పడతా ఉంది. ఏం పొయ్యేకాలం వొచ్చింది కొట్టుకు సత్తాకి. ..”  అంటా..
          నడి నిద్రట్లోంచి లేత్తవంటే  సరోజ్నికి మాసెడ్ద సిరాకు. తలపోటొచ్చేద్ది. ఆ సిరాకూ, ఈ సిరాకు  కలిపి ఆడి మీద సూపిచ్చేసిందేవో.. సుక్కలు కనపడ్డాయాడికి  సరోజ్ని కొట్తిన దెబ్బలకి..
     ఏదో..నిదర సెడగొట్టేడన్న కోపంలో కొడతం అంటే కొట్టేసింది గానీ, ఏడుత్తున్న కొడుకున్జూసి జాలేసిన సరోజ్ని..ఆడ్ని దగ్గరకంటా రమ్మని…
    ” .. పొట్తనిండా  కూరి కూరి అన్నాలెట్టేకానే కదా తాటిపండొలిసిచ్చింది. అరిటి పండొలిసి సేతిలో బెట్టినట్టు ఒలిసిత్తే తింటాకి తీపరవా ఎదవల్లారా? పేనాలు ఏగిచ్చీపోతన్నాయ్ బాబోయ్ నావల్లగాదు..” అంటా ఆణ్ని గుండెలకానిచ్చుకుని..ఎక్కడ కొట్టిందని అడిగింది…
         ఆల్లమ్మ కాతంత   దగ్గరికి తీసేతలికి  మరింత రాగం తీత్తా..ఆవె సేతుల్లో ఒదిగిపోతానే..
         “ ఎనకనించొచ్చి గిలకక్క..తోసేసిందమ్మా..! సెబ్దామనొత్తేనేమో..నువ్వూ కొట్టేసేవు..” అంటా మరింతగా ఏడుత్తా  గారాలుపోయేడు  శీను “నీగ్గాక మరెవరికి సెప్పుకోను..” అన్నట్టు.
   “ఏం పొయ్యేకాలవొచ్చింది దానికి  పిల్లోడివని కూడా సూడకుండా   కొడతాకి..? పెంటమ్ముండనీ..పెంటమ్ముండ. ఎక్కడుందదీ ..? ఇలా రమ్మన్జెప్పు…దాని సంగజ్జప్తాను..” గిలకని తీసుకురమ్మన్నట్టుగ అంతలోనే ఆణ్ణి దూరంగా తోత్తా..
    దాంతో ఏడుపాపి..ఒక్కంగలో ఈదిలోకి పరిగెత్తీవోడల్లా…ఇంతలో గిలకే ఎదురొచ్చేతలికి… తిరుగుటపాలో ఎనక్కొచ్చి, ఆల్లమ్మ పక్కగా నిలబడి  గిలక్కేసి సూడసాగేడాడు..ఆపెసిన రాగాన్ని తిరిగి అందుకుంటా..
    నోట్లోతాట్టెంకెట్టుకుని రెండు సేతుల్తో దాన్ని గుండ్రంగా  తిప్పుతా…రానే వచ్చింది గిలక.
       “ ఒసేయ్ గిలకా..! ఇలారావే..! ఏంజేసా ఆడ్ని..?  రేవులో తాళ్లా  పెరుగుతుంకాదు. ఇవరం ఉండక్కల్లెద్దా?  తిక్కమందని..తిక్కమంద పోగయ్యేరు నా పేనానికి.   కడుపునిండా కూడేట్టే గందా తాటి పండొలిసిత్తా..? తింటాకి నొప్పా..కొట్టుకు సత్తన్నారు..? ఎందుక్కొట్టావాడ్ని..”
  ఓ పక్క   కూతుర్ని ఇసుక్కుంటానే, మరో పక్క అక్కడే నిలబడి  రాగం తీత్తన్న  కొడుకొంక సూత్తా..
    “  బొయ్యో బొయ్యో మంటా..కుమ్మరోళ్ల ఈధిలో కుక్కరిసినట్టు ఏంటా ఎడుపు? ఏ కొంపలంటూ పోయినయ్యనీ..? ఆపు. ఓ పక్కన అడుగుతున్నాను గదా..” ఇసుక్కుంది సరోజ్ని..ముందుకొంగి  శీనుగాడ్నో లాగు లాగి ఏడుత్తుం వల్ల కొడుకు ముక్కు నుంచి  నీల్లల్లే కారతన్న సీవిడ్ని  పైట సెంగుతో అణిసిపెట్టి  మరీ  తుడుత్తా..
    తాట్టెంక సీకుతానే ఇదంతా సూత్తా నిలబడింది తప్ప ఏమ్మాట్తాడలేదు గిలక..
    సిర్రెత్తుకొచ్చింది సరోజ్నికి గిలకన్జూసి..
    “ ఎందుక్కొట్టేవంటే  నోరిప్పవేమే?  ఏవొచ్చిందే పొయ్యేకాలం తోత్తాకి…? ఏళ్ళెల్లే కొద్దీ  గుణం గుడిసెక్కి కూకుందంట. అలాగుంది నీపని…” అంటా  మంచం మీంచి లేసి, నాలుగడుగులేసి అక్కడే ఇసక మీదుంచిన  నల్లని మట్టికుండ మూతమీద బోర్లిచ్చిన  గళాసుని  కుండలో ముంచి గళాసుడు  నీళ్ళూ పైకెత్తి గొంతులో పోసుకుని ఒక్క గుటకేసిందో లేదో…
    “ య్యే…తప్పు సేత్తే ..కొట్రా..? ముద్దెట్టుకుంటారా?”  తాట్టెంకని   నోట్లో పెట్టుకుని రెండు సేతుల్తో తాట్టెంకని గుండ్రంగా తిప్పుతా….గిలకన్న మాటలకి..సర్రున ఇటుకేసిదిరిగి..
    “ ఏటా  వాగుడు?  పెద్దంత్రం సిన్నంత్రం లేకుండాను.?  తిన్నాదరుగుతుల్లేదా..? ఏదో సిన్నోడు. తెలిసో తెలవకో ఏదోటి సేత్తాడు. .? పెద్దదానివి ఇవరం సెప్పాలిగానీ ఆణ్నట్టుకుని కొడతావా?  ”  కూతురొంక కల్లెర్రజేసి జూత్తా..సరోజ్నంది.
   “ ఆడు సేసినియ్ కనపడవ్ నీకు ..ఎప్పుడూ నన్నే తిడతావ్…” అసలే తమ్ముడు సేసిన పనికి ఒల్లుమండిపోయి ఉందేమో, తల్లిగూడా  తమ్ముణ్నే ఎనకేసుకొచ్చేతలికి తట్టుకోలేక  తాట్టెంక అంత దూరానికి ఇసిరికొట్టి.. కెవ్వుమంది గిలక….
   కూతురుగూడా ఏడుపు లంకిచ్చుకునేతలికి ..నిదరమత్తంతా దిగిపోయిందేవో సరోజ్నికీ..
    “ ఈడు  ఏదో సేసే ఉంటాళ్లే. లేపోతే అదెంతుక్కొడద్దని “  మనస్సులోనే అనుకుని  శీనుగాడొంక  సూత్తా  “   ఏరా..ఏంజేసా? నువ్వు నల్లల్లే కనపడవ్..అది కనపడద్ది..అంతే..! ఏం జరిగిందో.. సెప్పిసావండే …ఎవళ్ళో ఒకళ్ళు. సెప్పాపోతే పొండవతలికి మీరూ, మీ తాట్టెంకానూ..! ఎదవగోలని, ఎదవగోల.  అవతల నాకు బోళ్లంత పనుంది. మీతో కూకుంటానా పొద్దత్తమానూను..” పిల్లల మీద ఇసుక్కుంది  సరోజ్ని..
       తేలు కుట్టిన దొంగల్లే శీనుగాడేం మాట్టాళ్ళేదుగానీ  ..
   “ నేను కొట్టేనని సెప్పేటప్పుడూ..నువ్వేంజేత్తే  కొట్టేనో అజ్జప్పాలి గదా ? సెప్పేవా అమ్మకి?”   సుర్రా సుర్రా సూత్తా..  గిలకడిగిందానికి నోరిప్పలేదాడు.
      “ నువ్వెంతుకు సెప్తావ్..?”అంటా ఆల్లమ్మనెక్కి సూత్తా..
“ నిన్న సందాల ..తమ్ముడు…ఆడుకుని ఇంటికొత్తుంటే…ఎంకాయమ్మామ్మ..తాటిపడిచ్చిందామ్మా.. తాత్తెచ్చేడని..”
       గుత్తొచ్చింది సరోజ్నికి..
           అంతకు ముందు రోజు  సందేల శీనుగాడు ఆడుకుని ఆడుకుని ఇంటికి తిరిగొత్తుంటే  ఆలపాటోరి ఎంకాయమ్మ  ఆణ్ణి మజ్జలో అడ్దంగొట్టి..
” ఒరేయ్ శీనుగే. ఇలారా. ఇదిగోరా తాటిపండు. మీ తాత్తెచ్చేడు నిన్న రేత్రి పొలాన్నించి.    కాల్చమన్నానని మియ్యమ్మతో   సెప్పి  కాల్పిచ్చుకుని తినండి.  మా సెడ్దతీపనుకో. మియ్యమ్మకి సెప్పు.  . మన సేలోదే..” అంటా తాటిపండోటిచ్చింది ఆడి సేతికి.
      గౌడిగేత్తలకాయంతుందది..నల్లగా నిగనిగలాడ్తా…
           అస్సలే శీనుగాడికి  తాట్టెంక తింటవంటే  మా ..ఇట్టం. దాంతో  కొహినూరు వజ్రాన్నట్టుకున్నట్టు  దాన్నట్టుకుని   ఇంత మొకం జేసుకుంటా  ఉరుకులు పరుగుల్తో దాన్నింటికిదెచ్చి అప్పటికప్పుడు కాల్చమని ఆల్లమ్మ పీకల మీద కూకున్నాడు.
      రాత్రుల్లందు తింటే కడుపులో నొప్పొత్తాదని సెప్పి..
“రేపెలాగా ఆదివారవేగదా..రేపు కాలుత్తాన్లే. మజ్జాన్నించి  తిందురుగాని. కడుపులో నొప్పొచ్చినా కాల్లో నొప్పొచ్చినా సందాలమాటు    కాతంత మందడేత్తే   సోమారం బళ్ళొకెల్లొచ్చు…. “
      అనొప్పిచ్చే తలికి తలపేనం తోక్కొంచ్చింది సరోజ్నికి.
    ఆ మర్నాడు.. పొద్దున్న  వంటయ్యాకా  తాటిపండుని నేలకేసి దబకా దబకా నాలుగు బాదులు బాది  టెంకలు,టెంకలుగా ఇడిపోయిందనుకున్నాకా,  పొయ్యిలో నిప్పులు బయటికి లాగి  ఆటి  మీదీ తాటిపండడేసింది.
    అసలే సింతనిప్పులేమో..కణకణలాడతా ఉండేతలికి  ఆ సెగకి  తాటిపండు బాగా కాలిపోయి  నిప్పుల మీదే  తొక్క ఇడిపోయిందేమో.., ఇడిపోయిన తొక్కల సందుల్లోంచి పాకం కారిపోయి ఊరూవాడా   కూడాను..కమ్మటి తాటిపండోసనే.
   ఇంకా ఉంటే మాడి సత్తాదేమోనని..కాలిన తాటిపండున్దీసి  పక్కనెట్టి  నిప్పుల మీద కాసిన్ని  నీళ్ళోసి ఆటిని ఆరిపేసింది.
       అదయ్యాకా  తలుపులు గడెట్టి , ఒంటి మీద కాసిన్ని  నీళ్ళోసుకుని  పిల్లలకి అన్నాలెట్టింది.
          సరోజ్ని ఎప్పుడూ అంతే .ఏదన్నా తింటాకి ఇంట్లో ఉంటే ఎయ్యేలబడితే అయ్యేల ఊరికే తిననిచ్చెయ్యదు. అన్నాలకి  ముందైతే  అసలకే  పెట్తదు. ఏదైనా అన్నం తిన్నాక మజ్జాన్నించే.  .
    ఆల్లన్నాలు తిని ఆడుకుంటాకి ఈధిలోకి పొయ్యేకా…సందాల అన్నానికని  సేట్లో కాసిన్ని బియ్యవోసుకుని ఏరి  పక్కనెట్టి..తీరిగ్గా కూకుని  మరీ కాల్చిన తాటిపండు తొక్కలు తీసి, వల్చిన తాట్టెంకల్ని కంచంలో పెట్టి , తొక్కల్నున్న పీసంతా తీసి గుండ్రంగా ముద్దల్లే జేసి  అక్కడెట్టి  మరీ పిల్లల్ని పిల్సింది..
    అమ్మేదో పెడతాకే పిల్సిందన్నట్టు ఆగమేగాల మీద ఆల్లొచ్చేసేరేవో..ఆల్లెనక్కే సూత్తా..
     ”  అదుగో తాటిపండు .బట్టలకయ్యిందంటే  ఈపు ఇమానం మోతెత్తుద్ది ఏవనుకున్నారో..” అనోసారి బెదిరిచ్చి  ..ఆల్లు పల్లెవట్టుకుని  వసారాలోకెల్లిపోయేకా..అవతలి గదిలోకెల్లి  గత్తలుపులు  దగ్గరికి జేరేసి నులక మంచం మీద నడుం వాల్సింది  సరోజ్ని..
  ఇలా పడుకుందో లేదో అలా ఏడుత్తా పిల్లడొత్తం గుత్తొచ్చి..
    ” అత్తెలుసులే..తర్వాజ్జెప్పు..” ఈసడించింది సరోజ్ని కూతుర్ని.
“  అదే సెప్తుంటే నీగ్గాదా? “  అంటా సెప్తుం ఆపి ఓసారి  తల్లికేసి సూసి..
“….ఆ యంకాయమ్మామ్మ…ఆడ్ని కేకేసి  ఇచ్చిందిగదా.. తాటిపండు. ఆడి కూడా నేనుంటే నాకే ఇచ్చుననుకో. అప్పుడే గొడవా ఉండాపోను.  ఆడికిచ్చిందేవో.. అంతుకని ఆడు సెప్పినట్టే నేనినాలంట. “
   “ నేలకి రెండు జాన్లెత్తు లేడు..ఏటో ఆడు సెప్పేది?”
 మజ్జలో  అడ్దంగొట్టింది కూతుర్ని…మనసులో నవ్వుకుంటా..
   “ అజ్జెప్తుంటే నీగ్గాదా?” ఇసుక్కుంది గిలక ఆల్లమ్మని. కాసేపాగి..మల్లీ గిలకే అంది..
“  ఆడు ఇచ్చిందేదో అదే  తీసుకోవాలంట. సెప్పేడు. అలాగేలే అన్నాననుకో..ఆ ఇచ్చేదేదో  ఇచ్చెయ్యచ్చుగదమ్మా..?  ఉహ్హూ.. ఇవ్లేదమ్మా. ఇవ్వకుండా దగ్గరికి పిల్సి..
   “ అక్కా..!  అమ్మ..ఏదన్నా పెడతాకి మనిద్దర్నీ పిల్సి ..మీక్కావల్సినియ్యేయో  మీరు  తీసుకోండంటే  పెద్ద పెద్దయ్యి  నువ్వు బాగా ఏరతావ్ కదా.  అంతుకే…ఈ మూడు  తాట్టెంకల్లో పెద్దదేదో..తీసుకో…” అన్నాడమ్మా. ఆడలా అన్నాడని  మూడు తాట్టెంకల్నీ  సూసీ, సూసీ  పెద్దదేదో..అత్తీసేనమ్మా.. ” ఉడుకుమోయింది గిలక..
   “ ఊ ..తీత్తే..?”
     “ తీసేనమ్మా..! నన్ను తీసుకొమ్మంటేనే కదమ్మా..తీసేను.  నేను పేద్ద తాట్టెంక  తీత్తే , అది నాకియ్యకుండా ఆడు తీసేసుకుని..” ఇదమ్మకి “ అని సెప్పి పక్కనెట్టేసి, తతిమ్మా  రెండు టెంకల్నీ సూపిత్తా ..
 “ఈ  రెండింట్లో  పెద్దదేదో తీస్కో..  “ అన్నాడమ్మా..!  సర్లెమ్మని  రెండింట్నీ  సూసి, సూసీ   బాగా పెద్దదాన్ని  తీసుకున్నాననుకో..అది కూడా  నాకివ్వకుండా…“ ఇది ..నాకు…” అంటా  నేనేరిన పెద్ద  తాట్టెంకని  ఆడు తీసుకుని..సింతాట్టెంకని  నన్ను తీసుకోమన్నాడమ్మా..! అంతుకే ..ఒక్కటిచ్చేను ఎదవని..” కసి, కోపంతో గొల్లున ఏడిసేసింది గిలక.
    ఆ ఏడుపులో…అవమానించేడన్న బాధని గమనించిన సరోజ్నికి నవ్వాగలేదు..
    ఎంతాపుకోవాలన్నా తన వల్లకాక  అంత కోపంలోనూ  పుసుక్కున నవ్వేసింది పైకే సరోజ్నీ.
        నవ్వుతానే కొడుకెనక్కి సూసింది…ప్రేమగా..
    అక్కేం సెప్పుద్దోనని ఏడుపాపి  ఆడింకా గిలకొంకే సూత్తన్నాడు..
     ఆడ్నలా సూత్తన్నకొద్దీ  ముద్దొచ్చేసేడేమో..  సరోజ్నికీ కల్లల్లో నీల్లు తిరిగేయి..
అంతలోనే ..కల్లు తిప్పేసుకుని  గిలకెనక్కి సూసింది..
    నిజవే..గిలక్కి తిండంటే ఇట్టం. పిల్లలు బళ్ళోంచి ఆకలిగా వత్తారని ఆల్లొచ్చేతలికి  ఏవన్నా పలపరిసి ఉంచుద్దేమో..ఆటిల్లో ఎవరికేం కావాలో తీసుకోండని ఆల్లమ్మంటే ..కాసేపలాగా ఆటికేసి సూసీ సూసీ పెద్దయ్యేయో అయ్యి తీసుకుంటది. పోనీ తెసుకుంది గదాని తినగలుగుద్దా అంటే అదీ లేదు. తర్వాత ఆడికే పెట్టేసుద్ది.
    ఆరాటం ఎక్కువ, ఆరగిచ్చేత్తక్కువానూ..!
    సరోజ్ని ఆలోసనల్లో సరోజ్ని ఉండగానే..
    “ అమ్మ..పెద్దదని పెత్తాంటెంక అమ్మకిచ్చేను ..తప్పేటి?” శీనన్నాడు..మల్లీ ..ఏడుపు మొదలెడతా..
        సరోజ్ని కళ్ళు సెరువులయ్యేయి  కొడుకన్న ఆమాటకి..
    “  మరి నేను ? నేను సిన్నదాన్నా? పెద్దదాన్ని కాదా నీ కంటే..? తర్వాద్ది నాకివ్వొచ్చు గదా..?నువ్వెంతుకు తీసుకున్నావ్ ?” కాట్ల కుక్కలా అరిసింది..గిలక తమ్ముడు మీద..
    ఆడేం తొనకలేదు,బెనకలేదు..గిలకరుపులకి. నిదానంగా ..గిలకొంకే సూత్తా..
  “ నేను సిన్నోడ్ని గదా..?  అంతుకని..నేన్దీసుకున్నా..” ఏడుపాపి  గోడకి జేరబడి దర్జాగా అన్నాడు శీనుగాడు..
     దాంతో మరింత ముద్దొచ్చేసిన  కొడుకొంక సూత్తా..
“ ఏదీ నాకోసం పక్కనెట్టిన పెత్తాట్టెంక ఇలాతే..! మీ దెబ్బలాటలుగానీ  తాట్టెంకలన్నీ ఒక సైజే ఉంటాయర్రా..! మీ తెలివి సల్లగుండా..” నవ్వుతా అందేమో  సరోజ్ని..తల్లి ముఖంలో ఆనందాన్ని సూసి ఒక్కంగలో తాట్టెంకున్న పల్లెందెచ్చి తల్లి ముందెట్టేడు..శీను.
    పల్లెం అలా పట్టుకునే గిలకెనక్కి సూత్తా..
     “ మీ దుంపల్దెగ…! సిన్న పిల్లలు. అదే పనిగా తింటే  మీకెక్కడ కడుపులో నొప్పొత్తాదోనని  ఏదో నాలుగు టెంకలున్నప్పుడు  ఎప్పుడో ఒకటి తిన్నానే అనుకోండి. అలాగని కాల్చినప్పుడల్లా  పందేరం  పెడతారా? పెద్దదాన్ని నేను తినాపోతే ఏవయ్యిందిగానీ..సగం నువ్వు తిన్నాకా తమ్ముడికిచ్చెయ్..” అంది సరోజ్ని..సెయ్యి కడుక్కొచ్చి  తడి సేత్తో..తాట్టెంకని నున్నగా సవరదీసి  కూతురుకందిత్తా…
   నాకక్కాలేదు. ఎంకాయమ్మామ్మ ఆడ్ని పిలిసి ఆడికే ఇచ్చింది కదా! అంతుకే ఆడేదిత్తే అదే. నువ్వేమో..ఎప్పుడైనా ఏదైనా పెట్టేతప్పుడు మీకెయ్యి కావాలో తీసుకోండి అనంటావని  పెద్దయ్యి తీసుకునేదాన్ని. నువ్వు సెప్తేనే కదమ్మా అప్పుడైనా నేన్తీసుకున్నది. అంతుకే కదా  నేనేత్తీసుకుంటే  అది నాకే ఇచ్చేసేదానివి కదమ్మా..!మరి ఈడుజూడు ఎలా సేసేడో.  ఆడు ఇచ్చేదేదో ఆడు ఇవ్వచ్చు గదమ్మా..! నువ్వే సెప్పమ్మా..!   నాతో ..తీయిచ్చి , సిన్నది నాకిత్తం మోసం కాదా? అంతుకే కొట్టేను..” నేన్జేసిందాన్లో తప్పులేదన్నట్టు కొండంత  ధీమా గిలక మాటల్లో..
    “కొడితే కొట్టేవ్ లే. మోసంజేత్తే ఎవరైనా కొడతారు. “ అని గిలకని  ఓదార్సి..అంతలోనే..
“  ..అయినా  పెత్తాంటెంక  అమ్మకిద్దావని ఆడలా  సేసేడ్లేవే! నీకు మాత్తరం అమ్మనిగానా?  ఎంకాయమ్మామ్మ నీకిత్తే నువ్వూ అలాగే సేత్తావేమో…అమ్మకోసం. ఇంద. ఇది తీసుకుని సగం దిని ఆడికిచ్చెయ్..”   గిలక దగ్గరకంటా వచ్చి  దగ్గరకి లాక్కుంటా మరీ అంది సరోజ్ని.
   “నాకొద్దమ్మా..!  ఆడు సిన్నోడుగదా…ఆడికే ఇచ్చెయ్! “
       “ సర్లే…ఐతే..! ఇదిగోరా శీనూ..” అంటా కొడుక్కందిచ్చిందేవో సరోజ్నీ, దాన్నట్టుకుని  ఆడు గిలక దగ్గరకంటా ఎల్లి..    “ అక్కా..! దా…ఇది నీకే..! నీకు అమ్మెప్పుడూ రెండిత్తదిగదా..”
          అంటన్న శీనూ కేసి తెల్లబోయి సూసింది సరోజ్ని..
               ”హాస్నీ..మీరూ మీరూ ఒకటేనా? ” అన్నట్టు..
******
రచన: మన్నెం శారద
ఆటో వేగంగా వెళ్తోంది.
కేయూరవల్లి పరధ్యానంలో మునిగి ఉంది పూర్తిగా.
ఈశ్వరి పరిస్థితి ఆమెకు జాలిని కలిగిస్తోంది.
ఎందుకు మనుషులిలా ఇతరుల జీవితాలతో ఆడుకుంటారు. కేవలం తమ స్వార్ధం కోసం, స్వలాభం కొసం ఇన్ని అబద్ధాలాడి, ఇంతింత మోసాలు చేయాలా?
ఒక పెద్ద ప్రయాణం లాంటిది జీవితం.
సరిగ్గా ఆలోచిస్తే జనన మరణాల్ని కలిపే ఒక వంతెన జీవితం.
ఇటీస్ స్పాన్ ఇన్ బిట్వీన్ లైఫ్ ఆండ్ డెత్
ఇటీజ్ జర్నీ టువర్డ్స్ డెత్ విచ్ ఇస్ ఇన్ ఎస్కేపబుల్ ఆండ్ ఇనెవిటబుల్.
మరి ఇంత అశాశ్వతమైన బ్రతుకు మీదనా అంత అంతులేని తీపి.’తన బ్రతుకు మీద అంతులేని తీపితో మరొకరి జీవితం నిండా విషం నింపాలా?
ఇంత నీచ ధర్మం సృష్టిలో మరే ప్రాణికోటిలోనన్నా ఉందా?
ఎంత సంపాదించినా గతంలో ఎవరూ ఏమీ చస్తూ పట్టుకెళ్లలేకపోయేరని తెలిసి, తాను కూడా పట్టుకెళ్లలేనని తెలిసి కూడా మనిషికెందుకింత దురాశ.
భూకంపాలు, వరదలూ, ఉప్పెనలూ, ఏక్సిడెంటులూ, శబ్ద, వాతావరణ, నీటి కాలుష్యాలూ, యుద్ధాలు, మూకుమ్మడి చావులూ, కలహాలూ, కల్లోలాలూ.. ఇవన్నీ చూసి కూడా మనిషి అడ్డదారి తొక్కి, అన్యాయాలు చేసి ఇతరుల జీవితాల పునాదుల మీద తన జీవన సౌధం నిర్మించుకునే ప్ర్ అయత్నం చేస్తున్నాడంటే మనిషెంత పవర్ ఆండ్ మనీ మానియా అయిపోయాడో అర్ధమవుతుంది.
ఇలాంటి నీచ నికృష్ట రెండు కాళ్ల జంతువుకి చావు లేకుండా చేయాలన్న తపనతో తన భర్త తనకి తాను అన్యాయం చేస్కున్నదేగాక తమకీ తీరని ద్రోహం చేసేడు.
అతనితో ముడిపెట్టుకున్న తమకు  ఏ ఆనందమూ లేని యాంత్రిక జీవితాన్ని ప్రసాదించేడు.
నిజంగానే తన ప్రయత్నం ఫలించి మనిషికి చావే లేకపోతే .. ఏ నిమిషాన చస్తానో అని భయం కూడా లేకపోతే మనిషికి మించిన రాక్షసుడీ సృష్టిలో ఉంటాడా?
ఆటో సడన్ బ్రేక్‌తో ఆగింది.
కేయూర ఒక విధమైన ఉలికిపాటుతో తన ఆలోచన నుండి బయటపడి చుట్టూ చూసింది.
ఒక నిర్మానుష్యమైన ప్రదేశంలో అడవిలా పెరిగిన చెట్ల మంధ్య పాడుబడినట్లున్న ఒక పెంకుటింటి ముందాగింది ఆటో.
ఆమె ఆ ప్రదేశాన్ని అయోమయంగా చూస్తూ “ఇదేంటిది. వాల్తేర్ అప్‌లాండని చెబితే ఇక్కడికి తీసుకొచ్చావ్?” అంది.
దూరంగా దాటిపోయి  వచ్చిన జూలాజికల్ పార్కు గోడలు కనిపిస్తున్నాయి.
ఆటొ డ్రైవర్ మితబాషిలా ఆమె వంకదోలా చూసాడు.
కేయూర అతనివైపు అనుమానంగా చూస్తూ “ఏం మాట్లాడవు?” అంది కోపం మిళితమైన స్వరంతో.
“వాడు నా మనిషి. ఏం మాట్లాడతాడు?” అంటూ ఆటో వెనుక భాగం నుండి ముందుకొచ్చేడు వెంకట్.
వెంకట్‌ని చూడగానే ఆమె నిర్ఘాంతపొయింది మొదట. ఆ వెంటనే ఆమె కళ్లలో కోపం, అసహ్యం మిళితమై చోటు చేసుకున్నాయి
“ఇది నీ ప్లానా? డర్టీ రోగ్!” అంది.
“మాటలెక్కువ జారనియ్యకాంటీ. మర్యాదగా ఆటో దిగు.”అన్నాడు వెంకట్.
కేయూర అప్పటికే అతని ప్రక్కన నిలబడ్డ ఇద్దరు బలమైన వ్యక్తుల వైపు చూసింది.
తను దిగకపోతే వాళ్ళు బలవంతంగా తనని లాక్కెళ్తారు. తాను మానసికంగా ఎంత బలవంతురాలైనా శారీరకంగా అశక్తురాలు. వాళ్లని ఢీకొనలేదు. వాళ్లకా అవకాశం ఇవ్వడం కంటే తనే వాళ్లు చెప్పినట్టు వినడం ప్రస్తుతానికి మంచి పని.
కేయూర మనసులో చెలరేగుతున్న ఆందోళను అణచుకుంటూ ఆటో దిగింది.
“దట్స్ గుడ్! ఆంటీ తెలివైనది. అల్లరి పడదు.” అన్నాడు వెంకట్ నవ్వుతూ ముందుకి నడుస్తూ.
కేయూర కోపాన్నణచుకుంటూ అతన్ననుసరించింది.
ఆమె వెనుక ఆ ఇద్దరూ నడుస్తున్నారు.
వెంకట్ పెంకుటింట్లోకి నడిచి. “రా ఆంటీ. ఇలాంటిచోట నువ్వెప్పుడూ లేవు కదూ.. వీలయినంతలో నీకన్నీ సదుపాయాలూ చేసేనులే. చూడు నీకింకేం కావాలో”అన్నాడు చుట్టూ తిరిగి భుజాలెగరేస్తూ.
కేయూర నిర్లిప్తంగా ఆ గదిని పరికించింది.
ఆ గదిలో ఒక మంచం, కుండతో మంచి నీళ్లు, కొన్ని పళ్ళు ఉన్నాయి.
“నన్నెందుకిక్కడికి తీసుకొచ్చేవు?” అనడిగింది కేయూర నిదానంగా.
బదులుగా వెంకట పకపకా నవ్వాడు.
“ఎందుకు నవ్వుతున్నావు?”
“మరేం చెయ్యను. పులి పిల్లిలా మాట్లాడుతుంటె. నీకు నా హిస్టరీ మొత్తం తెలిసిపోయిందని నాకు తెలిసిపోయింది. తెలిసేక నిన్నెలా వదిలేస్తాను. నువ్వేం మమూలు మనిషివా. కోపం వస్తే పంజా విసిరి పేగులు బయటికి తీసే రకం. అందుకే నిన్ను కొన్నాళ్లీ అజ్ఞాతవాసంలో పెట్టక తప్పడం లేదు” అన్నాడు.
కేయూర మంచమ్మీద కూర్చుని “అలా ఎన్నాళ్ళు తప్పించుకోగలవు.”అనడిగింది.
“నీ ఆస్థి నా స్వంతమయ్యేవరకు, ఈశ్వరి డబ్బు తెచ్చి నాకిచ్చేంతవరకు” అన్నాడు వెంకట్.
కేయూర ఏహ్యంగా చూసిందతని వైపు.
“నువ్వెలా చూసినా నేను సిగ్గుతో చిదికిపోను. నీ కూతురెలానూ ఆ కేరళ అడవులనుండి బతికి బయట పడదు. నీకు సంపాదించడమేగాని బొత్తిగా ఖర్చు పెట్టడం రాదు. నీ బాంక్ బుక్ నా దగ్గరే ఉంది. అందాక ఒక యాభయివేలు చెక్ రాసివ్వు. ఈ వెధవలకి ఫీజిచ్చుకోవాలి. డబ్బిచ్చి ఆటొవాడి నోరు నొక్కాలి” అనాడు వెంకట్.
కేయూర నిదానంగా అతని వైపు చూస్తూ బాగ్‌లోని చెక్ బుక్ తీసి పాతికవేలు, పాతికవేలకి రెండు చెక్‌లు రెండు తారీఖులతో ఇస్తూ “ఒకే చెక్‌తో ఎక్కువ్ ఆమౌంట్ డ్రా చేస్తే మానేజర్ నాకు ఫోన్ చేసి అడుగుతాడు.”అంది.
వెంకట్ ఆ చెక్కుల్ని ముద్దు పెట్టుకుంటూ “ఆంటీ మంచిదే పాపం. జాగ్రత్తాంటీ. పళ్లు తిని పడుకో. ఎప్పుడూ రెస్ట్‌లెస్‌గా పని చేస్తుంటావు. ఇప్పుడయినా విశ్రాంతి దొరికింది నీకు” అంటూ వాళ్లని తీసుకొని బయటకి నడిచి గదికి తాళం వేసి అతను వెళ్తోంటే  భావరహితంగా చూసింది కేయూరవల్లి.
*****
సముద్రం ఒక్క ఊపున తోసేసిన ఊయలలా కనిపిస్తోంది లిఖిత కళ్లకి.
క్షణక్షణం అలలు పెరిగి కెరటాలు ఎగసెగసి పడుతున్నాయి. ఎంత సేపయినా కాణ్హా, తండ్రి జాడలు కనపడక లిఖిత ఆందోళనగా సముద్రం దగ్గరగా వచ్చి పట్టి పట్టి అలల వైపు చూసింది. చల్లని కాంతిని మాత్రం సృష్టికి పంపడం తెలిసిన చంద్రకిరణాలలో సముద్రం బుస కొట్టే నాగులా మెరుస్తుంది. అలల ఎత్తు పల్లాల మధ్య వారిద్దరి జాడా ఎంత తరచి తరచి చూసినా తెలియడం లేదు.
“కొంపదీసి ఇద్దరూ కొట్టుకుపోలేదు కదా.” ఆ ఆలోచన రాగానే లిఖిత శరీరమంతా భయంతో కంపించింది. ఒక పక్క చల్లటి విసురుగాలి ఆమెను చుట్టబెట్టేసి అటూ ఇటూ తోసేస్తున్నది.
“కాణ్హా! కాణ్హా! “అంటూ గొంతుని తీవ్రస్థాయిలో పెంచి నోటికి చేతులడ్డం పెట్టి అరిచింది లిఖిత.
ఆమె అరుపు ఆమెకే వినిపించడం లేదు ఆ సముద్రఘోష మధ్య.
జన సంచారం  ఏమాత్రం లేని ఆ సముద్ర తీరం అంతం లేని కొండచిలువ విశ్రాంతిగా భూమిని చుట్టుకుని పడుకున్న భ్రాంతిని కల్గిస్తోంది.
ఆ ప్రాంతంలో తానొక్కర్తినే ఉన్నానన్న విషయం జ్ఞప్తికి రాగానే లిఖిత కళ్ళు వర్షించడం ప్రారంభించేయి.
ఒంటరితనం, బేలతనం ఒక్కుమ్మడిగా ఆమె మనసుని తుఫాను మబ్బుల్లా కమ్మగానే ఆమె నిస్సహాయంగా ఇసుకలొ కూలబడి వెక్కెక్కి ఏడ్చింది.
అలా ఎంతసేపు గడిచిందో.
ఆమె తల మీద నీటి చుక్కలు పడినట్లయి వర్షం కూడా వస్తున్నదేమోనన్న భయంతో ఆమె తలెత్తి చూసింది.
తడిసిన శరీరంతో కాణ్హా ఉన్నాడక్కడ.
అతని చేతుల్లో అచేతనంగా ఉన్న కార్తికేయన్ శరీరముంది.
ఆమె దిగ్గున లేచి నిలబడుతూ “ఏమయింది. మీరిద్దరూ కనపడక వణికిపోయేను” అంది కంగారుగా.
మీ నాన్న సముద్రంలో కొట్టుకుపోయేరు. ఈ రాత్రి పూట అతన్ని వెదకడం చాలా కష్టమయింది”అన్నాడు కాణ్హా.
తండ్రివైపు ఆందోళనగా చూసింది లిఖిత.
కార్తికేయన్ ప్రాణం లేనట్లుగా వ్రేళ్ళాడిపోతున్నాడు.
“ఏమయింది నాన్నకి. అసలు బ్రతికున్నారా?” అనడిగింది లిఖిత ఆదుర్దాగా.
“ఊపిరాడుతోంది” అంటూ కాణ్హా అతన్ని ఇసుకలో పడుకోబెట్టి తలకింద ఇసుక తీసి పలం వేసి పొట్టని గట్టిగా నొక్కేడు. ఉప్పు నీరు బుడబుడా బయటకొచ్చింది. అతను కొద్దిగా కదిలేడు.
వెంటనే కాణ ఆతన్నెత్తుకుని “పద, మనం త్వరగా హోటల్ కెళ్ళిపోదాం. ఈ చలిగాలి కాయన తట్టుకోలేరు” అన్నాడు గబగబా ముందుకడుగు లేస్తూ.
లిఖిత పరిగెట్ట్తున్నట్లుగా అతన్ననుసరించింది. ఇద్దరూ ఇసుక తీరం దాటి రోడ్డు మీద కొచ్చి తాము ఏర్పాటు చేసుకున్న టాక్సీ ఎక్కేరు.
టాక్సీ పది నిముషాల్లో హోటల్ చేరుకుంది.
కార్తికేయన్‌ని తీసుకొచ్చి రూంలో పడుకోబెట్టి “వేడినీళ్ళు కావాలి” అన్నాడు కాణ్హా,.
లిఖిత గీజర్ ఆన్ చేసింది.
కార్తికేయన్ ఇంక ఆపస్మారకంగానే ఉన్నాడు.
అతని పెదవులు ఉండీ ఉండీ ఇంకా సన్నగా ఏదో గొణుగుతూనే ఉన్నాయి.
“అతను మన లోకంలోకి మామూలు మనిషయి రావడమటుంచితే అసలు బ్రతికి బయటపడతాడా” అన్న సందేహంతో లిఖిత సతమతమయి పోతున్నది.
కాణ్హా వేడినీళ్లలో టవల్ ముంచి పిండి ఉప్పు నీటితో నిండిన అతని శరీరాన్ని శుభ్రపరచేడు.
లిఖిత నిస్సత్తువగా మంచం అంచున కూర్చుంది.
“ఏదైనా వేడిగా ఈయనకి తాగించాలి”
లిఖిత వాచివైపు చూసుకుంది.
“మూడున్నర. ఇప్పుడేం దొరుకుతుంది”
“నేను ప్రయత్నిస్తాను” కాణ్హా తలుపు తీసుకుని బయటకెళ్ళేడు.
లిఖిత తండ్రివైపే చూస్తున్నది.
తండ్రిని సరయిన మానసిక స్థితిలో  తల్లికి చూపించాలని ఆశ పడింది తాను. కాని ఇప్పుడు కనీసం ప్రాణాలతోనయినా చూపించగలదో లేదో.
వృద్ధాప్యం ఆవరిస్తున్న అతని శరీరం సన్నగా వణుకుతోంది.
అకస్మాత్తుగా అతనేదో కొద్దిగా గట్టిగా అన్నాడు.
లిఖిత దగ్గరగా వెళ్లి “డేడి! డేడీ” అంది ఆందోళనగా.
అతను మరి కాస్సేపేం మాట్లాడలేదు.
లిఖిత్ నిస్పృహగా మళ్లీ మంచం మీద కూర్చోబోతుండగా అతను “మీనన్!మీనన్” అని అనడం స్పష్టంగా వినిపించింది.
ఆమె కళ్ళు ఉత్సహంతో మెరిసేయి.
పరుగున తండ్రి మంచం దగ్గరకెళ్లి మోకాళ్లమీద క్రింద కూర్చుని “కార్తికేయన్!” అని పిలిచింది గంభీరంగా.
“నా ప్రయత్నం వృధా అయింది మీనన్. నేను ఓడిపోయేను” అన్నాడతను నీరసంగా.
“ఎలా?” అనడిగింది లిఖిత మీనన్‌లా నటిస్తూ.
“నా జీవితమంతా ఈ లాబ్‌లోనే వృధా చేసుకున్నాను. నా భార్యాబిడ్డల్ని దూరం చేసుకున్నాను. చివరికి నేనేం సాధించాను. నన్ను నా భార్య క్షమించగలదా?”
ఆ మాటలు విని లిఖితకి చెప్పలేని సంతోషం కల్గింది. తన తండ్రి బ్రతకడమే కాదు తిరిగి పూర్వ మానసిక స్థితిని కూడా సంపాదించుకున్నాడు.
ఆమెకి ఆనందంతో ఎగిరెగిరి గెంతాలనిపించింది.
గిరగిరా బొంగరంలా తిరగాలనిపించింది.
“డేడీ!డేడీ!” అంటూ అతని చేతులు పట్టుకుని ఒప్పులకుప్ప తిరగాలనిపించింది.
ఆమె తనలో ఉప్పొంగుతున్న ఉత్సాహాన్ని బలవంతంగా అణచుకుని “తప్పక క్షమిస్తుంది. వెళ్తావా?”అనడిగింది.
అతను కళ్లు మూసుకునే “కేయూరని చూడాలనుంది. నా కూతురిప్పుడు చాలా పెద్దదయి ఉంటుంది కదూ” అన్నాడు.
తన గురించి అతను మాట్లాడగానే లిఖిత కళ్లు ఆనందంతో చెమర్చేయి.”డేడీ” అని అతన్ని కౌగలించుకోవాలన్న కోరికని బలవంతంగా అణచుకుని “చాలా పెద్దదయింది కార్తికేయన్. నిన్ను చూడాలని ఉబలాటపడుతోంది. వెళ్ళు” అంది.
సరిగ్గా అప్పుడే వేడి కాఫీ ఉన్న ఫ్లాస్కు తీసుకుని కాణ్హా లోపలికొచ్చేడు.
లిఖిత పరుగున వెళ్లి అతని చేతులు పట్టుకొని “డేడీ మాట్లాడుతున్నారు. డేడీకి స్పృహొచ్చింది”అంది ఆనందంగా.
కాణ్హా పడుకొని ఉన్న కార్తికేయన్ వైపు అపనమ్మకంగా చూశాడు
“ఎవరితో మీనన్, మాట్లాడుతున్నావు?” అనడిగేడు కార్తికేయన్.
“ఎవరో లాబ్ బాయ్. నువ్వు లేచి కాఫీ తాగు” అంది లిఖిత.
కార్తికేయన్ మాట్లాడలేదు.
కాణ అతన్ని లేవదీసి వడిలో తల పెట్టుకొని కాఫీ తాగించేడు.
మరో గంట వరకు అతను అపస్మారకంగానే మాట్లాడుతూనే ఉన్నాడు.
కాలం నిశ్శబ్దంగా భూతకాలంలో వినీలమవుతున్నది. తూర్పువైపు వెలుగు చాయలు క్రమ్ముకోవడం ప్రారంభమైంది.
“ఎప్పుడు తెలవారుతుందా” అని ఆశతో ఎదురు చూస్తున్న లిఖిత విండో తెరల్ని పక్కకి లాగింది. సూర్యుడు భూగర్భం నుండి నారింజ పండులా ఉదయించి పసుపురంగుకి  తిరుగుతూ పైపైకి ఎగబ్రాకుతున్నాడు.
సరిగ్గా అప్పుడే ఒక లేలేత సూర్యకిరణం ఆ గాజు కిటికీ ఫలకం మీద పడి వేల కిరణాలుగా చిట్లి వెనక్కు మళ్లింది.
అదే సమయానికి కార్తికేయన్ కళ్లు తెరచి లేచి మంచమ్మీద కూర్చుని ఆ హోటల్ గది నలుమూలల్ని అయోమయంగా పరిశీలించసాగేడు.
లిఖిత ఊపిరి బిగించి అతన్నే గమనిస్తోంది.
కాణ్హా కూడా అతని వైపే చూస్తున్నాడు.
అతను వాళ్లని గమనించకుండా “మీనన్” అన్నాడు.
ఎవరూ జవాబు చెప్పే ప్రయత్నం చేయలేదు.
అప్పుడు పడిందతని దృష్టి లిఖిత మీద.
కన్నతండ్రి చూపుల సారింపుకే పులకించి పోయిందామె మనసు.
“మీరెవరు? నేనెక్కడున్నాను?” అనడిగేడతను లిఖిత వైపు చూస్తూ.
“మీరున్నది కేయూర లాబ్స్‌లో కాదు. కొచ్చిన్‌లో” అంది లిఖిత.
“కొచ్చిన్… కొచ్చిన్‌లోనా.. నేను అవును కొచ్చినొచ్చేను. కాని మున్నార్. . అవును. మున్నార్‌లోని ఆ గుహ… అతను.. అతనేడీ?”అన్నాడతను గతాన్ని కొద్దికొద్దిగా జ్ఞప్తికి తెచ్చుకునే ప్రయత్నం చేస్తూ.
“అతనంటే… ” అంటూ ఎదురు ప్రశ్నించింది లిఖిత.
“అదే.. మరణం లేని మంత్రం ఉపదేశిస్తానని ”
“అతను కుక్క చావు చచ్చేడు”
ఆ జవాబు విని ఉలిక్కిపడ్డాడు  కార్తికేయన్.
ఆ వెంటనే లిఖితని పరిశీలనగా చూస్తూ”నువ్వెవరివమ్మా?” అనడిగేడు
లిఖిత నీళ్లు నిండిన కళ్లతో కాణ్హా వైపు చూసింది.
కాణ్హా కళ్లలో ఆనందం తొంగి చూసింది.
“ఇంకెందు కాలస్యం. ఆయన పూర్తిగా కోలుకున్నట్లే చెప్పు” అన్నాడు.
“నేనే డేడీ. మీ కూతుర్ని. అమ్మ మిమ్మల్ని తీసుకుని రమ్మని నన్ను పంపించింది” అంది లిఖిత్ ఆనందంతో వస్తున్న కన్నీటిని తుడుచుకుంటూ.
ఒక క్షణం ఆమెవైపు నిర్విణ్నుడయినట్లుగా చూసి”నిన్ను కేయూర పంపించిందా. నువ్వేమన్నావూ? నా కూతుర్నని కదూ. అంటే నువ్వు.. ఇంత పెద్దదానివయి పోయావన్న మాట.” అన్నాడతను వణుకుతున్న పెదవులతో.
లిఖిత తలాడించింది మాటలు దొరకక.
కార్తికేయన్ హృదయం ఆర్ద్రమైపోయింది కూతుర్ని చూసి.
భాషకందని భావాతో ఉక్కిరిబిక్కిరయిపోతున్న అతని హృదయ సంచలనానికి ఎన్నో సంవత్సరాల తర్వాత ఎదుట ఉన్నకన్నకూతుర్ని చూసి ఆనందంతో ఎగసిపడుతూ మనసు చేస్తున్న సంబరానికి అద్దం పడ్తున్నాయతని కళ్లు.
గండి పడిన చెరువులోంచి నీళ్ళు తన్నుకొచ్చినట్లు అతని గుండె ప్రేమతో పొంగులు వారింది.
అతను ఆర్తిగా చేతులు చాచేడు.
ఆ క్షణం కోసమే ఎదురు చూస్తున్న ఆమె రివ్వున వెళ్లి అతని చేతుల్లో వాలిపోయింది.
ఆ దృశ్యాన్ని చూస్తున్న కాణ్హా మనసు ఆనంద తరంగాల్లో ఓలలాడింది.
ఇంకా వుంది.

	”బాధపడకు ముక్తా! కిందపడ్డప్పుడే పైకి లేచే అవకాశాలు వుంటాయి కదా! దాంతో వేగంగా కెరియర్‌లో ఇంప్రూవ్‌ అవ్వచ్చు. అందరి గౌరవం పొందొచ్చు. కీడులో మేలన్నట్లు ఇదికూడా ఓ ఇన్‌స్పిరేషన్‌ అనుకోండి” అంది సంవేద.
	వెంటనే సంవేద చేతిని మెల్లగా తాకి ”అది ఒక్కరోజులో రాత్రికి రాత్రే సాధ్యమయ్యేది కాదు వేదా! మణిచందన్‌ తన జీవితాన్ని తనకోసమే జీవించాలనే వ్యక్తి… తన జీవితాన్ని తనే శాసించాలి. తన సక్సెస్‌, తన పెయిల్యూర్‌ తన సంతోషం, తన కన్నీరు తనకే సొంతం అనుకుంటాడు. అంతేకాని ఎవరికోసమో ఎవరి మెప్పుకోసమో జీవించటం ఆయనకి రాదు. అందుకే తనెంతో కష్టపడి ఒక్కోరాయి పేర్చుకుంటూ ఓ కొండను తయారు చేసుకొంటే ఆ కొండనెవరో బాంబులుపెట్టి పేల్చినట్లు బాగా దుఃఖిస్తున్నాడు. డిప్రెషన్‌లో వున్నాడు.” అంది ఆముక్త.
	సంవేద ఇంకేం మాట్లాడలేక చుట్టూ చూసింది. ఎదురుగా చిన్న స్టౌ, రెండుగిన్నెలు గోడకున్న సెల్ఫ్‌లో వాళ్లిద్దరి బట్టలు అంతకన్నా ఇంకేం లేవక్కడ..
	”నీ బుక్స్‌! నువ్వు రాసుకునే పేపర్స్‌ ఏవి ముక్తా?” అంది సంవేద వాటికోసం కళ్లతోనే వెతుకుతూ…
	”అవన్నీ అక్కడే వదిలేసి వచ్చాను. అవేకాదు. వాటితో పాటు నా జ్ఞాపకాలను కూడా వదిలేసి వచ్చాను. అప్పుడు నా రాతల్లో నేను చూపించిన జీవితం వేరు. ఇప్పుడు నేను చూస్తున్న జీవితం వేరు… శ్రీశ్రీ చెప్పినట్లు శ్రమైక జీవన సౌందర్యానికి సమానమైనది లేదన్నది నిజంగానే గొప్పసత్యం, ఆ సౌందర్యం ఎలా వుంటుందో ఒకప్పుడు నా కళ్లకి కన్పించేది కాదు. ఇప్పుడు స్పష్టంగా కన్పిస్తోంది.” అంది ఆముక్త.
	ఈ కొద్దిరోజుల్లోనే ఎంతో జీవితానుభవం చూసినట్లు ఆముక్త మాల్లో ఒకరకమైన స్థితప్రజ్ఞత కన్పించింది సంవేదకి..
	”చాలా మారావు ముక్తా!” అంది సంవేద
	”మార్పు దానంతటది రాదు వేదా! ఎన్నో ఎదురుదెబ్బలు తగలాలి. మనిషిని మార్చటమనేది రాళ్లను నీటితో కోసినంత తేలిక కాదని నా అనుభవంతో నేను తెలుసుకున్నాను. సరే! వేదా! ఇంకేంటి చెప్పు! ఎందుకిలా వచ్చావు? నా గురించి తెలిసి పరామర్శించానికి వచ్చావా?” అంది జీవంలేని చూపులతో ప్రశ్నిస్తూ..
	”అలా రావటానికి నువ్వేమైనా నాకు ఫోన్‌ చేశావా? ఎలా తెలుస్తుంది? నిన్ను చూసేంత వరకు నీ గురించి తెలియనే తెలియదు” అంది సంవేద.
	”అలాగా!” అని తనలో తను అనుకుంటూ … సంవేదకు కాఫీ ఇద్దామంటే పాలులేవు కదా అనుకొంది మనసులో…
	ఆ ఇద్దరిమధ్యన మళ్లీ భయంకరమైన నిశ్శబ్దం ఏర్పడింది.
	దాన్ని ఛేదిస్తూ ”చెప్పు వేదా! ఏదో పని వుంటేనే వస్తావు నువ్వు… ఏమి పని?” అంది ఆముక్త.
	”ఈ పరిస్థితిలో నీకు చెప్పే పని కాదులే అది… అసలు నిన్ను చూడగానే ఆ పని మాట కూడా మరచిపోయాను. అంత బాధగా వుంది నాకు.. బాధేకాదు. నిన్నిలా చూస్తుంటే కష్టానికే కష్టం వచ్చినట్లనిపిస్తోంది.” అంది కళ్లు తడుస్తుంటే పక్కకి తిరిగి తుడుచుకుంటూ సంవేద.
	సంవేద బాధపడ్తున్నట్లు అర్థమై ”భూముల్ని నమ్ముకొని వ్యాపారం చేశాం కాబట్టి ఆ భూములే మళ్లీ మమ్మల్ని కాపాడతాయన్న నమ్మకం నాకుంది వేదా! ఎందుకంటే మా డబ్బంతా భూముల రూపంలో వుంది. కోట్లలో కొన్న భూములు లక్షల్లోకి దిగాయి. అయినా వాటినిప్పుడు కొనేవాళ్లు లేరు… అక్కడేదో గవర్నమెంట్ ప్రాజెక్ట్స్‌ వస్తాయని తెలిసి భారీ ఎత్తున కొన్నాం. ఆ తర్వాత ఆ ప్రాజెక్టులు క్యాన్సిల్‌ అయ్యాయి. దానితో భూముల రేట్లు పూర్తిగా పడిపోయాయి. చివరికి ఇప్పుడు తిండికి కూడా కష్టంగా వుండే స్థాయికి చేరుకున్నాం.. భూముల్ని కొనటమే కాదు. వాటిని అమ్ముకోానికి కూడా వీలుగా వుండేటట్లు సెలక్ట్‌ చేసుకొని కొనాలని అప్పట్లో అన్పించటకపోవటమే ఈ రోజు మా ఈ దుస్థితికి కారణం…” అంది ఆముక్త.
	సంవేద మాట్లాడలేదు.
	”నిశిత ఎలా వుంది.” అంది ఆముక్త.
	అప్పటివరకు ఆపుకున్న ఏడుపు నిశిత పేరు విన్పించగానే కట్టలు తెంచుకున్న నదిలా ప్రవహించసాగింది సంవేదలో…
	”ఎందుకేడుస్తున్నావు వేదా? కష్టాలు వస్తుంటాయి, పోతుంటాయి ఏడవకూడదట… మావాళ్లు నాకీ మాట చెప్పి, చెప్పి రాయిని చేశారు. నువ్వేంటి ఇలా?” అంటూ చాలా క్యాజువల్‌గా, గంభీరంగా మాట్లాడింది ఆముక్త.
	కళ్లు గట్టిగా తుడుచుకొని, చేతివేళ్ల వైపు చూసుకుంటూ ”నిశితకి అర్జెంటుగా పెళ్లి చెయ్యాలి ఆముక్తా! ఏభై వేలు కావాలి. నిన్ను అడుగుదామని వచ్చాను. నీ పరిస్థితి నాకన్నా భయంకర భీభత్సంగా వుండటం చూస్తుంటే ఏడుపు ఆగటంలేదు.” అంది సంవేద.
	సంవేద చేతిని ఓదార్పుగా నిమురుతూ..’ఏభైవేలంటే జోక్‌ కాదు వేదా? అదే నా పరిస్థితి ఎప్పటిలా వుండి వుంటే నేను హెల్ప్‌ చేసి వుండేదాన్ని… కానీ నీకు నేనో దారి చూపిస్తాను. ఆ దారిన వెళ్లగలవా?” అంది ఆముక్త.
	”ఏంటో చెప్పు ముక్తా! అది ఎంత కష్టమైన దారైనా వెళ్తాను. ఎందుకంటే నిశిత ముఖ్యం నాకు… నిశిత ఇప్పుడు ఎలాంటి ఆపదలో వుందో తెలుసా? అంటూ శ్యాంవర్ధన్‌ నిశిత పట్ల ఎలా ప్రవర్తిస్తున్నాడో, నిశిత ఎంత వేదనతో కూడిన మానసిక ఘర్షణలో వుందో చెప్పింది సంవేద. నిశితను ఆ వాతావరణంలో వూహించ లేకపోయింది ఆముక్త.
	ఎలాగైనా నిశితకి సహాయం చెయ్యాలనుకొంది.
	పెట్టలేకపోయినా పెట్టే ఇల్లు చూపించాలనుకొంది.
	”నాకో రోజు టైమివ్వు వేదా! నీకు పూర్తి వివరాలు చెబుతాను” అంది ఆముక్త. చాలాసేపు అక్కడే కూర్చుంది సంవేద.
*****
	శృతిక తనంత తనే రావటంతో – తేలిగ్గా ఊపిరి పీల్చుకున్నాడు ద్రోణ.
	ఈ మధ్యన ద్రోణకి ఆఫర్స్‌ ఎక్కువగా రావటంవల్ల వచ్చిన వాటిని నిర్లక్ష్యం చెయ్యకుండా వాళ్లెలా అడుగుతున్నారో అలాగే బొమ్మల్ని వేసి ఇస్తుండడం వల్ల క్షణం తీరిక లేకుండా గడచిపోతోంది.
	బొమ్మ వేస్తూ శృతిక గురించి ఆలోచిస్తున్నాడు ద్రోణ. శృతికది చిన్నపిల్లల మనస్తత్వమని, బాధపెట్టకూడదని అనుకున్నాడు. తనకి తెలియకుండానే బాధపెడ్తున్నానేమో అనికూడా అనుకున్నాడు.
	వేస్తున్న బొమ్మలో చేతివేళ్లకి పినిషింగ్‌ టచ్‌ ఇస్తూ.. శృతిక వేళ్లను గుర్తుచేసుకున్నాడు. ఆమె వేళ్లు మెత్తగా, తెల్లగా, పట్టుకోగానే పచ్చని గడ్డిపై చేతుల్ని ఆన్చినంత హాయిగా అన్నిస్తాయి. ఆ స్పర్శ గుర్తురాగానే కుంచె పక్కన పెట్టి తన గదిలోకి వెళ్లాడు.
	అప్పుడు రాత్రి పది దాటుతోంది..
	శృతిక గాఢనిద్రలో వుంది.
	…నైటీలో వున్న శృతిక నిండైన బుగ్గలతో, పచ్చనిమేని ఛాయతో ఎడమ చేయిని పొట్టకి గుండెకి మధ్యలో పెట్టుకొని,కుడిచేతిని నుదుటిపై పెట్టుకొని కళ్లు మూసుకొని వుంటే పాలరాతి బొమ్మకు ఊపిరిపోసినట్లుంది. నున్నగా, తెల్లగా మెరుస్తున్న ఆ చేతులు ”నేను చాలా అందగత్తెను కదా! నీ బొమ్మల్లో వుందా నా అంతసౌందర్యం?” అన్నట్లు అతని కళ్లను ఆకట్టుకుంటోంది.
	గ్లాస్‌డోర్‌ మూసి, ఎ.సి. ఆన్‌చేసి నెమ్మదిగా వెళ్లి శృతిక పక్కన పడుకున్నాడు.
	శృతికలో ఓ గుణం వుంది.
	అది చాలా దారుణమైన గుణం.
	అప్పుడప్పుడు ద్రోణ ఆ గుణానికి బలైపోతుంటాడు.
	అదేమిటంటే! నిద్ర మధ్యలో లేపితే గబుక్కున లేచి కూర్చుంటుంది. ”ఇప్పుడు నాకు నిద్రెలా పట్టాలి?” అంటూ గంట క్లాస్‌ తీసుకుంటుంది. ”ఇంకెప్పుడు అలా లేపొద్దు.” అంటుంది. ‘లేపను’ అని ఒప్పుకునేంతవరకు మాట్లాడుతూనే వుంటుంది. ప్లోట్లాడుతూనే వుంటుంది. అందుకే ఆమె పక్కన పడుకున్నాడే కాని ధైర్యం చెయ్యలేకపోతున్నాడు.
	అప్పుడు కళ్లు విప్పింది శృతిక.
	నెమ్మదిగా నుదుటి మీదవున్న తన చేయి తీసి భర్తవైపుకి తిరిగింది. . వైట్ డ్రస్‌లో వున్న ద్రోణ ఆమె కళ్లకి బలమైన భుజాలతో దృఢమైన చేతులతో ఆత్మీయమైన చూపుతో – నీ పర్మిషన్‌ కోసమే నా ఈ ఎదురుచూపు అన్నట్లు అన్పిస్తున్నాడు. అది గమనించగానే ఇంకాస్త దగ్గరకి జరిగి లేతగా నవ్వింది శృతిక.
	ఇంతకు మించిన ఆహ్వానపులేఖ ఇంకొకి వుంటుందా? పులకించి పోయాడు ద్రోణ. అతనికెంతో ఇష్టమైన ఆమె చేతుల్ని తన చేతిలోకి తీసుకొన్నాడు. ఆమె రెండు చేతులు అతని ఒకే చేతిలో ఇమిడిపోయి లావుగా, బలంగా వున్న అతని చేతివేళ్లతో పూర్తిగా బంధించబడ్డాయి.
	”నీ చేతివేళ్లు చాలా బావుంటాయి శృతీ! నేను బొమ్మ వేస్తున్నప్పుడు కూడా నీ వేళ్లే మనసులో మెదులుతుంటాయి. ఒక్కొక్కళ్లలో ఒక్కో స్పెషాలిటీ వున్నట్లు నీలో వుండే ఈ స్పెషాలిటీ నన్ను అప్పుడప్పుడు కట్టి పడేస్తుంటుంది.” అన్నాడు.
	”కట్టి పడేయానికి ఇవి తాళ్లుకావు. వేళ్లు…..” అంది టప్పున ముఖంమీద కొట్టినట్లు…
	”తెలుసులే శృతీ! ఏదో కాస్త హ్యాపీ మూడ్‌లో వున్నాను కదా! నిన్ను బాగా ఇంప్రెస్‌ చెయ్యాలనిపించి నీలో ఏది వర్ణించాలా అని చూస్తుంటే ఈ వేళ్లు కన్పించాయి. అంతలోపలే దాన్ని క్రాస్‌ చేసి కామెంట్ చెయ్యాలా?” అన్నాడు.
	”ఎందుకో అంత హ్యాపీ! తెలుసుకోవచ్చా?” అంది ఉత్సాహంగా
	ఆమెనలా చూస్తుంటే తను చెప్పేది వినానికి ఆమె రెడీగా వున్నట్లనిపించింది ద్రోణకి… ఇప్పుడామెను నిరుత్సాహపరచకుండా తన సంతోషాన్ని ఆమెతో పంచుకుంటే ఆ తర్వాత తనని సంతోషపెడ్తుందని చెప్పటం ప్రారంబించాడు.
	ఆమెనే చూస్తూ ”నేనెందుకింత సంతోషంగా వున్నానో చెప్పనా?” అంటూ ఉడికించాడు.
	”ఊ…చెప్పండి!” అంటూ ఇంకాస్త దగ్గరకి జరిగింది.
	ఆమె అలా జరగటంతో అతనిలో ఇంకా ఇంట్రెస్ట్‌ పెరిగింది.
	”నేనీ మధ్యన బొమ్మలు చాలా బాగా వేస్తున్నాను శృతీ! వాటికి నేను ఆశ్చర్యపోయే రీతిలో డబ్బులొస్తున్నాయి. పేరు కూడా…” అన్నాడు.
	ఆమెకెంతో అసంతృప్తిగా అన్పించి ‘ఆ బొమ్మల గురించి నాకేం తెలుసని… ఇంకేమైనా మాట్లాడొచ్చుకదా!’ అని మనసులో అనుకుంటూ ఇంకేదో ఆశిస్తూ అతని ఎదపై గుబురుగా వున్న వెంట్రుకలపై కుడిచేత్తో తడిమింది.
	అతనప్పటికే అలౌకిక స్థితిలోకి వెళ్లినట్లు చూస్తూ…”నేనిక జీవితంలో బొమ్మలు వెయ్యననుకున్నాను. అదోరకమైన నిరాశ, నిస్పృహలోకి వెళ్లాను. అటువంటి సమయంలో చైత్రిక అనే అమ్మాయి ఓ అద్భుతంలా నాకు ఫోన్లో పరిచయం అయింది. స్తబ్దంగా వున్న నా ఆలోచనలను చైతన్యం చేసింది. ఏదో సాధించాలన్న తపనను నాలో పెంచింది నా కుంచెకు ఇక తిరుగులేదు అనే స్థాయికి నన్ను చేర్చింది. నా పూర్వవైభవాన్ని నేను మళ్లీ సంపాయించుకున్నాను అంటే కారణం చైత్రిక. ఇది రెండోజీవితం నాకు…” అంటూ ఆగాడు.
	‘చైత్రికా! అంత దగ్గరయ్యారా వీళ్లు…?’ లోలోన అదిరిపడింది శృతిక.
	అతనామె ముఖంలోకి చూసి వుంటే మాటల్ని కొనసాగించేవాడు కాదు. కానీ అతను ఫోటో చూస్తున్నాడు. శ్రద్దగా ఆలోచిస్తున్నాడు. చైత్రిక గురించి ఎంత చెప్పినా చాలదనిపించి ఇంకా చెప్పాలనుకున్నాడు.
	అతనేదో చెప్పబోతుంటే. ”మీరింకేం చెప్పకండి! ఏది చెప్పినా నేను ఒప్పుకోను. బొమ్మలు వేసినా, మానినా అది మీ ఇష్టం. దానికెవరు కర్త కాదు. కర్మకాదు. క్రియకాదు” అంది శృతిక.
	అతనందుకు తలాడించకుండా ”జీవితం నుదుటున అనుభూతి బొట్టు మనిషికి ఎంత అందాన్ని, నిండుదనాన్ని ఇస్తుందో చైత్రిక నా ఆర్ట్ కి అంత ఆయువు పట్టు అయింది… కోల్పోయిన అనుభూతిని తన మాటల మాధుర్యంతో నా మనసులోకి ధారలు, ధారలుగా ఒంపింది. చిరుగాలి సున్నితంగా నదికెరాలను తడిమినట్లు నాలోని నైరాశ్యాన్ని నిమిరింది… సన్నజాజిపై మంచుబిందువు కదిలినట్లు నాలోని కళను మెల్లగా తట్టి లేపింది..” అన్నాడు.
	శృతిక కళ్ళు ధారలై కురుస్తున్నాయి. రెండు బండరాళ్ల మధ్యన ఇరుక్కపోయినట్లు ఉక్కిరిబిక్కిరి అవుతోంది.
	”ఇప్పుడు నెంబర్‌వన్‌ ఆర్టిస్ట్ ను నేను…అన్నట్లు! నువ్వు చైత్రికను చూడలేదు కదూ! రేపొస్తుంది నా బొమ్మ చూడడానికి. పరిచయం చేస్తానులే” అన్నాడు.
	కాస్త తేరుకుని ”చైత్రిక నాఫ్రెండ్‌ ! పరిచయం అవసరం లేదు”
“అవునా!” ఆశ్చర్యపోయాడు.
	ఆమె ఇంకేం మాట్లాడకపోవటంతో ఆమె ముఖంలోకి చూశాడు. అతనిలో ఊహించని షాక్‌.. వెంటనే తేరుకొని ”ఏంటి శృతీ! ఏడుస్తున్నావ్‌?” అంటూ ఆమె చెంపలపై తడిని చేతితో తుడిచాడు.
	”ఏడవటం లేదు. అంత ఖర్మ నాకేంటి? కన్నీళ్లొస్తున్నాయి. ఉదయంనుండి ఒకటే తలనొప్పి… ఇప్పుడు నిద్ర మధ్యలో లేచాను కదా! ఇంకా ఎక్కువైంది అంతే!” అంది
	అతనికేదో అర్థమైనట్లు అన్పించి ”నేనింక నోరుమూసుకొని పడుకోవలసిందేనా?” అన్నాడు తిన్నగా ఆమెనే చూస్తూ…
	”పడుకోవటం ఎందుకు? ఉందిగా ఇన్సిపిరేషన్‌! పిలుస్తోంది వెళ్లి గీసుకోండి!” అంది వ్యంగ్యాన్ని పెదవి చివరన దాచి…
	”గీసుకోవటం నాకు తెలియదా? నువ్వు చెప్పాలా?” అన్నాడు కోపంగా…
	”అంతే లెండి! ఇంట్లో వాళ్లు చెబితే ‘నాకు తెలియదా!’ అంటారు బయటవాళ్లు చెబితే ‘ఇన్సిపిరేషన్‌’ అంటారు. ఇది వుండేదేగా మీలాంటి ఆర్టిస్ట్ లకి… ” అంది విసురుగా అటు తిరిగి పడుకుంటూ…
	చేసేది లేక ద్రోణ ఇటు తిరిగి పడుకున్నాడు.
	శృతిక మనసంతా మహారణ్యమై మండుతోంది.
	కారణం చైత్రిక…
	అస్త్రసన్యాసం చేసిన మనిషి చేతికి అస్త్రాన్ని అందించినట్లు ద్రోణ చేతికి మళ్లీ కుంచె అందించి, ఋషిని చేసింది. పోయిందనుకున్న సమస్యను మళ్లీ ప్రారంభమయ్యేలా చేసింది. అంతేకాదు ఇప్పుడతను పొందుతున్న కీర్తికి సంపాయిస్తున్న డబ్బుకి చైత్రికే కారణం అంటున్నాడు. గొప్పగా పొగుడుతున్నాడు. అది విని పిచ్చిదానిలా ఏడుస్తోంది. ఇలా ఎంత కాలం?
	…భర్త కొట్టినా, అత్త తిట్టినా, ఆడపడుచు మొట్టినా, తోడికోడలు నవ్వినా బహుశా ఇంత బాధ వుండేది కాదేమో… అయినా పుట్టింటికి వెళ్లాలంటే ముఖం చెల్లటంలేదు.
	…కన్నతల్లి లేకుంటే ఆ బిడ్డను భూదేవి కూడా మోయలేదన్నట్లు భర్తకి దూరమైన ఆడవాళ్లను పక్కింట్లో, ఎదురింట్లోనే కాకుండా సొంత ఇంట్లో కూడా చిన్నచూపు చూస్తున్నారు… భర్త ప్రవర్తనను మరచిపోయి భర్తను మాత్రమే గుర్తుంచుకోమంటున్నారు. చిన్న నలక మీదనే దృష్టి పెట్టి గ్లాసుడు పాలను పారబోసుకోవద్దంటున్నారు.
	అందుకే తను మళ్లీ వచ్చింది. లేకుంటే ఏముందిక్కడ? చైత్రిక తప్ప… అంతా చైత్రిక మయం. చైత్రిక మహిమ. అని మనసులో అనుకుంటూ సముద్రం గాఢంగా శ్వాసించినట్లు నిట్టూర్చింది శృతిక.
*****
	ఆముక్త భర్త మణిచందన్‌ తన రియల్‌ఎస్టేట్ బిజినెస్‌లో బాగా దెబ్బతిన్నాక.. భార్యతో కలిసి బయట కెళ్లలేకపోతున్నాడు. బంధువుల్లో కలవలేకపోతున్నాడు కారణం
	…మణిచందన్‌ ఆశకి పోయి, ఉన్న పొలాలన్నీ కొని అడుక్కిపోయాడని… మనిషికి మరీ అంత అత్యాశ పనికిరాదని… హద్దుల్లేని ఆశతో ఇప్పుడు చూడు ఎలా రోడ్డునపడ్డాడో అని… చెవుల్లో పడేలా అంటుంటే వింటూ వూరుకోవటం తప్ప ఇంకేం చెయ్యలేకపోతున్నారు.
	ఆర్థికంగా దెబ్బతిన్న బాధకన్నా ఇతరుల నిందల్ని తట్టుకోలేక – బయట ప్రపంచానికి దూరమై, ఉన్నంతలోనే ఉన్నతంగా బ్రతకాలని, ఎవర్నీ ఇబ్బంది పెట్టకూడదని మాట్లాడుకున్నారు. వాళ్లు మాట్లాడుకున్నదే పాటిస్తున్నారు. చాలా సాధారణమైన జీవితాన్ని జీవిస్తున్నారు.
	…మనిషి చనిపోతే ఒకరోజు ఏడుస్తారు. చనిపోయిన వ్యక్తి ముఖ్యమైన వ్యక్తి అయితే ఏడవటానికి ఇంకో రెండు రోజుల కేయించుకుంటారు. అంతేకానీ ఆ ఏడుపును, బాధను పొడిగించుకుంటూ పోయి తమ పనులకి అంతరాయం కల్గించుకోరు.
	కానీ ఆర్థికంగా నష్టపోతే మాత్రం ఒకరోజు ఏడ్చినా ఆ నష్టం తీరదు? రెండురోజులు ఏడ్చినా ఆ నష్టం తగ్గి కష్టం గట్టెక్కదు. ఒక వ్యక్తి రాత్రికి రాత్రే గొప్పవాడు కావటం ఎలా జరగదో ఈ ఆర్థిక నష్టాన్ని అదిగమించటం కూడా అలాంటిదే… ప్రపంచంలో అత్యంత ధనవంతులుగా చలామణి అయినవాళ్లకి  కూడా ఏదో ఒక స్టేజీలో కష్టాలు వస్తుంటాయి. పోతుంటాయి. కష్టాలకి దేవతలు కూడా అతీతుల కారు. అని సన్నిహితులు, స్నేహితులు చెప్పి ఆముక్త వాళ్లను ఓదారుస్తున్నారు.
	ఓదార్పులతో ఆకలి బాధలు తగ్గితే పేదవాళ్లు రోజూ తమ కడుపుల్ని మృష్టాన్న భోజనంతో నింపుకుంటారు కదా! ఈమధ్యన ఓదార్పు కన్నా సానుభూతి చూపేవాళ్లు కూడా ఎక్కువయ్యారు. కొంతమంది చూపే సానుభూతి కించపరిచేలా మనసును నలిపేస్తుంటే.. ఇంకొంత మంది చూపే సానుభూతి సందర్భానికి తగినట్లు ఆత్మీయతను పంచుతోంది. ఆత్మవిశ్వాసాన్ని కూడా పెంచుతోంది.
	మణిచందన్‌ సిమ్‌ెం ప్యాక్టరీలో పనిచేస్తుంటే ఆముక్త ఇంో్లవుండి, చుట్టుపక్కల ఆడవాళ్ల చీరెలకి ఫాళ్లు కుడుతుంది. ఏదో ఒక సంపాదన వుంటే కనీసం కర్‌ెం బిల్లుకైనా వస్తుంది కదా అని ఆమె ఆలోచన.
	అప్పుడప్పుడు రాత్రివేళ్లలో నిద్రరాక…
	బడుగుజీవుల జీవితాల గురించి వచ్చిన నవలలను చదువుతుంది. అవి చదువుతుంటే స్థితిగతుల మార్పు అర్థమవుతోంది. ఒకప్పుడు చదవలేక పక్కన ప్టిెన పుస్తకాలు అవి… ఇప్పుడు అపురూపంగా మళ్లీ, మళ్లీ చదువుతూ జీవితాలను చదువుతున్న అనుభూతికిలోనై రచయితలు ”భవిష్యత్‌ బ్రహ్మలా” అని ఆశ్చర్యపోతుంది. రచన అంటే ఇలా చదవగానే ‘ఇది మనదే’ అన్న అభిప్రాయం కలగాలని తెలుసుకొంది.
	అవి చదువుతుంటే గొప్ప ఊరటతో పాటు ఆత్మవిశ్వాసం లాింది కలిగి – తుఫానుకి సైతం లొంగని గడ్డిపోచలా తయారైంది ఆముక్త.
	భర్త ప్యాక్టరీ నుండి రాగానే కాఫీఇచ్చి…
	”సంవేద చాలా ఇబ్బందుల్లో వుందండి! ఏభైవేలు కావాలంటుంది. మనం ఎలాగూ ఇవ్వలేం… ద్రోణ ఒకసారి తన బొమ్మకి మోడల్‌గా వుంటే డబ్బు ఇస్తానన్నాడు. సంవేద అందం మనకు తెలిసిందే! అతని బొమ్మకి కరక్ట్‌గా సరిపోతుంది. నేను ఇవాళ వెళ్లి ద్రోణతో మాట్లాడి వస్తాను.” అంది ఆముక్త.
	”సరే ! వెళ్లిరా!”అన్నాడు మణిచందన్‌.
	అలవాటులేని పనివల్ల అతనికి ఒళ్లంతా నొప్పులొస్తున్నాయి. ఒళ్లు విరుచుకుంటూ.. ‘ఆ డోర్‌ కాస్త దగ్గరకి వేసివెళ్లు…” అని పడుకున్నాడు మణిచందన్‌.
	అప్పికే రెడీ అయివున్న ఆముక్త ద్రోణ దగ్గరకి వెళ్లింది.
జ   జ    జ    జ     జ
	ద్రోణకి ఎదురుగా కూర్చుని… ”ద్రోణా! సంవేద నా బెస్ట్‌ఫ్రెండ్‌ అని నీకు తెలుసుకదా! ఇప్పుడు తను ఆపదలో వుంది. డబ్బుకావాలి… నీ బొమ్మకి మోడల్‌గా వుంటే నువ్వు డబ్బు ఇస్తావని చెప్పాను. తను అందుకు సిద్ధమే అంది…వెంటనే నీనుండి ఆహ్వానం వచ్చే ఏర్పాటు చెయ్యమంది. గతవారం రోజులుగా మాఇంి కొచ్చి వెళ్తోంది. నాకే తీరికలేక, ఆర్థిక వత్తిళ్లతో మనసు బాగాలేక నిన్ను కలవటంలేదు..” అంది ఆముక్త.
	ఒక్కక్షణం ఆశ్చర్యపోయాడు ద్రోణ.
	ఆముక్తను చూస్తుంటే జాలిపడాలో… అభినందిచాలో తెలియటంలేదు. అతనికి … ఒకవైపు తను బాధలో వుండి కూడా దాన్నిపైకి కన్పించనీయకుండా స్నేహితురాలికోసం వచ్చి, తనతో మాట్లాడటం గొప్పవిషయం.
	”నిజానికి ఆ బొమ్మను నేను ఇప్ప్లో వేయదలచుకోలేదు ఆముక్తా! కానీ నీ స్నేహితురాలుపట్ల నువ్వు చూపుతున్న శ్రద్ధ… స్నేహానికి నువ్వు ఇచ్చే గౌరవం చూస్తుంటే తప్పకుండా వేయాలనిపిస్తుంది. రేపినుండే ఆబొమ్మ వేయటం ప్రారంభిస్తాను. రమ్మను…” అన్నాడు.
	తేలిగ్గా ఊపిరి పీల్చుకొంది ఆముక్త. క్షణం క్రితం వరకు వున్న వెలితి ఇప్పుడు లేదామెకు.
	”కానీ… ఒక్క విషయంలో నాకు హామీ ఇవ్వాలి.” అన్నాడు.
	”ఏమిటది?” అంది ఆముక్త.
	”ఆమె నా దగ్గర మోడల్‌గా వుండానికి ఎవరి అభ్యంతరం వుండకూడదు” అన్నాడు.
	”అదంతా తను మేనేజ్‌ చేసుకుంటుంది. మనకెలాిం ప్రాబ్లమ్స్‌రావు.” అంటూ హామీ ఇచ్చింది ఆముక్త.
	అతను ఒప్పుకున్నాడు.
	ఆముక్త అతని దగ్గర సెలవు తీసుకొంది.
	ఆమె గుమ్మం దాటుతుండగా … గిన్నెలు బయటేసుకుంటున్న పనిపిల్ల శృతికను రమ్మని సైగచేసింది. శృతిక వెంటనే వచ్చింది.
	”ఆ వెళ్తున్న అమ్మగారు మీకు తెలుసామ్మా?” అంది పనిపిల్ల.
	”నాకు తెలియదు. సార్‌కి తెలుసు ఏం?” అంది శృతిక ఆముక్తను చూడగానే ముఖం అదోలా మాడ్చుకుంటూ.
	ఇప్పుడు మీకో కథ చెబుతాను వినండి అన్నట్లుగా శృతికవైపు చూస్తూ ”ఆముక్తమ్మగారు నేలమీద నడవగా మేము చూడలేదు. మాలాింవాళ్లు చేయి చాపి అడిగితే ఏనాడు లేదన్న మనిషికాదు. ఆమెకే ఇప్పుడు కష్టాలు వచ్చాయి. మాకు దగ్గర్లోనే వుంటున్నారిప్పుడు… అప్పుడప్పుడు వెళ్లి చూసి పలకరించి వస్తుాంము. వాళ్ల గురించి మేమంతా ఓ చోట చేరి కథగా చెప్పుకుాంము. సినిమాలో జరిగినట్లే జరిగిందమ్మా వాళ్ల జీవితం…” అంది పనిమనషి.
	ఆముక్త ప్రస్తుతం ఎలాిం స్థితిలో వుందో అర్థమైంది శృతికకు.. ”ఈమధ్యన నాబొమ్మలకి డబ్బు బాగా వస్తోంది శృతీ!” అన్న భర్త మాటలు వెంటనే చెవుల్లో రింగయ్యాయి.. నడుస్తూ, నడుస్తూ హఠాత్తుగా బురదలో పడిన మనిషిని చూసినట్లు ఆముక్తను వెనకవైపునుండి చూస్తూ…
	”ఇలాిం వాళ్లకు ఎలాిం శాస్తి జరగాలో ముందేరాసి ప్టిె వుంటుంది. లేకుంటే అమ్మో! అమ్మో! నన్నెంత బాధప్టిెంది ఒకప్పుడు? ఇప్పుడు కూడా బాధప్టోనికే వచ్చింది.” అంది ఈర్ష్యగా శృతిక.
	అర్థంకాలేదు పనిపిల్లకి…
	పనిపిల్లకి అర్థమయ్యేలా చెప్పాలని ”ఇప్పుడెందుకొచ్చిందో తెలుసా? మీ అయ్యగారి దగ్గర డబ్బులు తీసుకోానికి… ఆవిడ ఏడిస్తే ఆయన తట్టుకోలేరు. చూస్తుండు… తొందర్లోనే మళ్లీ కార్లో తిరుగుతుంది.” అంది శృతిక.
	శృతిక మాటలు కొద్ది కొద్దిగా విన్పిస్తున్నాయి కాని…క్లియర్‌గా అర్థంకాలేదు ఆముక్తకి… గేటు దాి రోడ్డెక్కి నడవడం ప్రారంభించింది.
	ఆముక్తనలా కించపరచటం పనిపిల్లకి నచ్చక… వెంటనే ాప్‌ తిప్పి పోర్స్‌గా పడ్తున్న నీళ్లకింద బక్కెట ప్టిె అక్కడే కూర్చుంది.
	శృతిక లోపలకెళ్లింది.
	‘చైత్రిక ఒకవైపు ఆముక్త ఇంకోవైపు తనను ఎందుకిలా చెండుకు తింటున్నారు? ఆముక్త సరే! చైత్రిక క్లోజ్‌ ఫ్రెండయికూడా తనని బాగా మోసం చేసింది కదా!’ అనుకొంది శృతిక..
	చైత్రికను కలవానికి హాస్టల్‌కి వెళ్దామన్నా, ఫోన్‌ చేద్దామన్నా మనస్కరిం చటంలేదు. అయినా ఇంకా ఏముఖం పెట్టుకొని చైత్రిక స్నేహాన్ని నమ్మాలి? తనని నమ్మించి ఎలా మోసం చేసిందో తనుకూడా చైత్రిక జీవితాన్ని భీబత్సం చెయ్యాలి. తనేమైనా చేతకాని మనిషా?
	ఏమైనా సరే ఈసారి భర్తను విడిచి ఎక్కడికీ వెళ్లకూడదు. తను అనుకున్నది చెయ్యాలి. చైత్రిక అంతు చూడాలి. తను కోల్పోయిన ఆనందాన్ని చైత్రికకు కూడా లేకుండా చేయాలి.
	గ్టిగా నిర్ణయించుకొంది శృతిక.
జ   జ    జ    జ     జ
	శృతిక బాగా ఆలోచించింది. భర్తను వదిలి వెళ్తే అందరిలో చులకనవుతానని గ్రహించి, అలాిం సాహసాలు ఇక చెయ్యొద్దనుకొంది. అలా అని అతను దగ్గరకి వచ్చినప్పుడు ఏడవకుండా కూడా వుండలేకపోతోంది. రోజూ ఇదే తంతు. తన ఈబాధకు చైత్రికే కారణం అనుకుంటూ ఇది తప్ప ఇంకో మార్గం లేనట్లు…
	రుత్విక్‌!
	బాగున్నావా! చైత్రిక నీకు టచ్‌లో వుందా? ఎందుకంటే ఒక మనిషిని వదిలేసి ఇంకో మనిషికి దగ్గర కావానికి ఆరు మెసేజ్‌లు, నాలుగు ఫోన్‌ కాల్స్‌ చాలు.. ఇది నిజమని కొన్ని జీవితాలు ఋజువు చేస్తున్నాయి. అందులో చైత్రిక ఒకి.. అయినా చైత్రిక ఇంతవీక్‌ అని నేను అనుకోలేదు రుత్విక్‌! చైత్రిక నా ఎక్స్‌పెక్టేషన్ని తారుమారు చేసింది. స్టడీగా వుండలేకపోయింది. మా వారికి అమ్మాయిల్ని మౌల్డ్‌ చేసుకోవటం చాలా ఈజీ అని తనికి ముందే చెప్పాను. అయినా కంోల్‌ చేసుకోలేక పోయింది.
	ఇది పద్ధతిగా వుందా రుత్విక్‌! చైత్రికపై నమ్మకంతోనే మావారిని టెస్ట్‌ చేసే బాధ్యతను తనపై ప్టోను. అది మరచిపోయి ఆయనకి దగ్గర కావొచ్చా? మనిషి ఆలోచనల్లో, మాటల్లో, పనుల్లో స్వచ్ఛత లేకుంటే బ్రతికి వేస్ట్‌ కదా!
	…నువ్వెలాగూ తనని పెళ్లి చేసుకుాంవు. కాకుంటే కాస్త టైం తీసుకుాంవు. ఈలోపలే ఇలాిం అనుభవాలను ఆశించటం అవసరమా? అవకాశం దొరికింది కదాని నామొగుడ్ని కావాలనుకోవటం తప్పుకదా!
	ఆయన నాపక్కన పడుకొని ప్రతిక్షణం నా ఈ ప్రోగ్రెస్‌కి చైత్రికే కారణం. అంటుంటే ఒక భార్యగా నామూడ్స్‌ ఎలా వుాంయో అర్థం చేసుకో… ఇన్నాళ్లు చైత్రిక నా బెస్ట్‌ఫ్రెండ్‌ అనుకునేదాన్ని… ఇప్పుడు నా ఫస్ట్‌ ఎనిమీ అయింది.
	ఒక చిన్న రిక్వెస్ట్‌ రుత్విక్‌! చైత్రిక నీకు టచ్‌లో వుంటే ద్రోణని వదిలెయ్యమని చెప్పు. ఇది నా అర్థింపు. అర్థం చేసుకో. ప్లీజ్‌! నీ అడ్రస్‌ మీ చెల్లిని అడిగి తీసుకున్నాను.
ఇట్లు
శృతిక
	అని ఓ ఉత్తరం రాసి స్ట్స్‌ేలో వున్న రుత్విక్‌కు పోస్ట్‌ చేసింది.  ఆ ఉత్తరం పోస్ట్‌ చేశాకనే ఆమె కడుపు ఉబ్బరం తగ్గింది.
	కానీ పర్యవసానం ఎమి అని ఆమె అప్పుడు ఆలోచించలేదు.
జ   జ    జ    జ     జ
	నిశిత నిద్రలో కలవరిస్తూ, అరుస్తూ లేచికూర్చుంది. ఆ అరుపుకి గంగాధరం లేచి బయటకొచ్చాడు.
	శ్యాంవర్ధన్‌ వున్నాడేమోనని చుట్టూ చూశాడు గంగాధరం. అతనులేడు. నిశిత ఒక్కటేవుంది. పరిస్థితి అర్థం చేసుకున్నాడు. నిశిత వీపు నిమిరి ధైర్యం చెప్పాడు. మంచినీళ్లు తెచ్చి తాగించాడు.
	ఒకప్పుడు ఆయనకూడా నిశితలాగే నిద్రలోలేచి అరిచేవాడు. ఇప్పుడు అరవటం మానేశాడు. కారణం సెక్యూర్డ్‌ ఫీలింగ్‌ వచ్చింది. కానీ నిశితకి కూడా తనకి వచ్చినంత సెక్యూరిీ ఫీలింగ్‌ ఎప్పుడు రావాలి? అసలు వస్తుందా? అలాిం నీడ దొరుకుతుందా అన్నదే ఆయన ఆలోచన..
	”లే! నిశితా! మా గదిలో పడుకుందువు… ఇక్కడ ఒక్కదానివి భయపడ్తావు.”అన్నాడు గంగాధరం.
	ఆయనలోని ఔదార్యానికి ఆమెకళ్లు చెమర్చాయి. ముఖంలోకి జీవకాంతి వచ్చింది.
	కొడుకు మీద కోపంగా వుంది గంగాధరానికి… కానీ చెయ్యెత్తి క్టొాలంటే చిన్నవాడు కాదు. నోరెత్తి త్టిలంటే వీధిరౌడీ కాదు. కన్పించకుండా తిరిగే కట్లపాము. ఎప్పుడు కాటేస్తాడో తెలియదు.
	గంగాధరం వెంటనడచి గదిలోకి వెళ్లింది నిశిత.
	అప్పుడే నిద్రలేచింది దేవికారాణి.
	ఏమైంది అర్థం కాలేదామెకు… కళ్లునులుముకుంటూ చూసింది.
	దేవికారాణి ఏమంటుందోనని భయభయంగా చూస్తోంది నిశిత.
	”దేవీ! నిశిత నిద్రలో భయపడ్తోంది. ఇక్కడైతే మనం తోడుగా వుాంమని తీసుకొచ్చాను. నీపక్కన పడుకో బెట్టుకో…” అన్నాడు.
	భర్త మీద గౌరవంతో…
	”సరే!” అంటూ పక్కకి జరిగి నిశిత పడుకునేంత స్థలం ఇచ్చింది.
	నిశిత పడుకొంది. ఆమెకిప్పుడు నిశ్చింతగా వుంది.
జ   జ    జ    జ     జ
	రాత్రి ఏంజరిగిందో తెలుసుకొంది సంవేద.
	అత్త, మామల మానవత్వానికి చేతులెత్తి దండం ప్టిెంది.
	కానీ ఎన్నిరోజులిలా? ఎన్ని రాత్రులు ఇలా? ఈసమస్యకి పరిష్కారం ఎప్పుడు? తలపగిలిపోయేంతగా ఆలోచించింది సంవేద. చెల్లికి తెలియకుండా ఏడ్చుకొంది.
	చివరకి ద్రోణ బొమ్మకి మోడల్‌గా వుంటే ఏబైవేలు ఇస్తాడట అని మామగారితో చెప్పింది. ఆయన ఎలా చెబితే అలా చేద్దామన్నట్లు జవాబుకోసం ఎదురుచూసింది. ఆయన ఒప్పుకున్నాడు.
	వెంటనే ఆముక్త ఇంికి వెళ్లింది సంవేద.
	సంవేదను చూడగానే.. ”నేను ద్రోణ దగ్గరకి వెళ్లి మాట్లాడివచ్చాను వేదా! నువ్వు వెళ్లి అతన్ని కలువు. తప్పకుండా హెల్ప్‌ చేస్తాడు. అతను మన కాలేజీలోనే చదివాడు. నిన్నొకసారి పరిచయం కూడా చేశాడు..” అంది ఆముక్త.
	సంవేద మాట్లాడలేదు.
	”నువ్వు నా బెస్ట్‌ఫ్రెండని కూడా చెప్పాను. అక్కడ నీకు ఎలాిం ఇబ్బంది వుండదు. గీయడం పూర్తి కాగానే వచ్చేయ్యొచ్చు. బహుశా రెండు సింగులు వుంటుందేమో! అతనికి కోఆపరేటు చెయ్యి… ఇదిగో అతని ఇంి అడ్రస్‌…” అంటూ విజింగ్‌ కార్డ్‌ ఇచ్చింది ఆముక్త.
	ఆకార్డ్‌ తీసుకొని కృతజ్ఞతగా చూసింది సంవేద.
	”మనం ఫ్రెండ్స్‌! మన మధ్యన అలాిం ఫీలింగ్స్‌ వద్దు” అంటూ భుజం త్టి గేటు వరకు వచ్చింది ఆముక్త.
	సంవేద ఆోలో కూర్చుంది.
	ఆోవెళ్లి ద్రోణ ఇంి ముందు ఆగింది.
జ   జ    జ    జ     జ
	కుంచెను ట్రేలో ప్టిె నాలుగడుగులు కికీవైపు వేశాడు ద్రోణ. ఎప్పిలా కికీకున్న కర్టన్‌ తొలగించి బయటకి చూశాడు.
	ఆగివున్న ఆోలోంచి తెల్లని పాదం బయటకొస్తూ నేను చాలా అద్భుతమైన రూపాన్ని అన్పించేలా ఎల్లో కలర్‌ శారీలో వున్న సంవేద మెల్లగా ఆో దిగి నిలబడి, ఆోవాడికి డబ్బులిస్తుంటే నిశ్ఛేష్టుడయ్యాడు ద్రోణ.
	ఆమెనలా చూస్తుంటే ఎంతయినా నువ్వు నన్ను జయించలేవుగా అన్నట్లు ఓ మధురమైన జ్ఞాపక శకలం వచ్చి మనసును గుచ్చుకొంది. దానితో అద్వితీయమైన ఆనందం యొక్క ప్రభావం శరీరం మొత్తం హాయిగా వ్యాపించింది.
	ఆమెను చూసి ఎంతోకాలం కాకపోయినా యుగాలైనట్లు, గాలి, నేల, కడలి, రంగులు ఇంద్రదనస్సు అయి కన్పించినట్లు ఒక్కసారిగా అతని మనసు కళ్లు విచ్చుకున్నాయి.
	ఆమె అడుగులో అడుగేసుకుంటూ నేరుగా లోపలకి నడిచి వస్తుంటే అతనిలోని నరాలన్నీ అగ్నిలా జ్వలిస్తున్నట్లై ‘ఇది జీవితం ! తనకీ అనుభూతి తగదు’ అనుకున్నాడు.
	బహుశా ఆముక్త విషయంలో కూడా విష్ణు ఇలాగే అనుకున్నాడేమో! మొన్న కన్పించి ఆముక్త పరిస్థితి విని కళ్ళనీళ్లు పెట్టుకున్నాడు… ”ప్రపంచంలో ఎవరూ ఎవరి గురించి ప్టించుకోరు. ప్రేమతో తపించి, తపించి అలసిపోయి దూరమైన హృదయం తప్ప” అని అతనే అన్నాడు. కానీ… ”మనం అంటుకట్టానికి వీలుకాని మొక్కల్లా కంచె అవతల వున్నామని” కూడా అన్నాడు. అప్పుడర్థమైంది ద్రోణకి… అడుగులేని గిన్నె వలె కొన్ని జీవితాలు ఇంతే! అని…
	అంతేకాదు. జీవితం సాఫీగా జరిగిపోవాలంటే ఇంతవరకే చాలనుకోవాలి. సుఖంగా వున్నామని సరిపెట్టుకోవాలి. ఎవరైనా చూస్తే నవ్విపోతారని అందరికి నచ్చినట్లు బ్రతకాలి.
	…నిశ్శబ్దంగా వున్న అతని గదిలోకి అడుగుప్టిె ”నమస్తే!” అంది సంవేద
	”నమస్తే! కూర్చోండి! ఆముక్త చెప్పింది మీరొస్తున్నట్లు…” అన్నాడు గంభీరంగా – మీరాక తాలుకు మెసేజ్‌ నాకు ముందుగానే అందింది అన్నట్లు.
	ఆ మాటలు ఆమెకు ధైర్యాన్నిచ్చాయి.
	ఆమెకో కుర్చీ చూపించి, ఆమెకి ఎదురుగా కూర్చున్నాడు ద్రోణ.
	ఆమె కాస్త తలవంచుకొని చేతివేళ్లను పరీక్షగా, ఆలోచనగా చూస్తోంది.
	ద్రోణ చూపులు ఆమెను చాలాసున్నితంగా తడుముతూ, కుశల ప్రశ్నలతో తాకి, తాకి అలసిపోతున్నాయి.
	ఆమెకూర్చున్న తీరు అందమైన చిత్రాన్ని తలపింపజేస్తుంటే…
	”ఎలా వున్నావు సంవేదా?” అన్నాడు ద్రోణ. ఆ నిశ్శబ్దంలో అతని గొంతు గుండెను చీల్చుకుంటూ వచ్చినట్లు స్పష్టమవుతోంది.
	ఆ పిలుపుకి ఉలిక్కిపడింది సంవేద.. ”ఈపిలుపిేం ఇంత మధురంగా, హృదయాన్ని నునుతట్టుతో నిద్రలేపేలా వుంది?” ఒళ్లంతా గమ్మత్తుగా పులకించి ఏదో హాయిని నిగూఢంగా అనుభవిస్తూ వుండగా ఆమె మనసు హెచ్చరించింది. ”అతను క్యాజ్‌వల్‌గానే అడిగాడు. అంతా నీ భ్రమ.” అని.
	”బాగున్నాను సర్‌?” అంది వెంటనే…
	ఆమెను చూస్తుంటే తనని గుర్తుపట్టనట్లనిపించి ”నేను కౌముది తమ్ముడ్ని గుర్తుప్టారా?” అన్నాడు. గుర్తుప్టినట్లు తలవూపింది సంవేద.
	…నెమ్మదిగా లేచి ఆమెకు దగ్గరగా వెళ్లి రెండు చేతుల్లోకి ఆమె ముఖాన్ని తీసుకొని… అలసిపోయి, వాలిపోతున్న ఆమె కళ్లపై పెదవులతో అద్ది, హృదయానికి హత్తుకొని, నది ఒడ్డున కూర్చుని నీిని స్పృశించినంత హాయిగా సమస్త సంపదను తాకినంత తృప్తిగా – ఒక ఆత్మీయత, ఒక ఆదరణ, ఒక గాఢానుబంధాన్ని ఆస్వాదిస్తూ… స్పర్శకుండే ఆమహత్తర శక్తిని అనుభూతిస్తూ చర్మరంధ్రాల గుండా, కణాల గుండా, రక్తనాళాల గుండా అంతా అల్లుకుంటూ గుండెకు చేరుతున్న దుఃఖంతో బాధతో, ప్రేమతో పండిపోయిన మనిషిలా – ఇద్దర్ని కలిపే ఒక అద్బుత శక్తి అయిన ఆ స్పర్శను దూరం నుండే ఊహించుకుంటూ ఆమె దగ్గరకి వెళ్లకుండా మునిలా మౌనంగా చూస్తున్నాడు.
	…అలా ఓ నిముషం గడిచాక బరువుగా నిట్టూర్చి… ”ఆముక్త మీకు అన్నీ చెప్పిందనుకుాం…” అన్నాడు ద్రోణ.
	”చెప్పింది సర్‌!” అంది సంవేద చాలా వినయంగా చూస్తూ…
	…ముందుగా ఆమె భుజాలవైపు చూశాడు. ఆ తర్వాత నెమ్మదిగా శంఖాన్ని పోలిన మెడనుండి ఒంి ముత్యం దిద్దులతో వున్న చెవులనుండి నిండైన బుగ్గల మీదుగా ప్రయాణించి సంపెంగను పోలిన నాశిక, చురుగ్గా అంతలోనే సౌమ్యంగా మారే ఆ కనుదోయిని ఓక్షణం ఆర్తిగా చూసి, నుదుిమీద హుందాగా నిండు ముత్తయిదువుగా వున్న కుంకుమ బొట్టును, పాపిటలో సింధూరాన్ని చూసి ఓక్షణం మైమరచి, ఒత్తయిన ఆమె తలకట్టుకి వశమైనట్లు వివశుడై… ఇంత అందాన్ని తన ప్రేములో బిగిస్తే కళాభిమానులు తమ కళా పిపాసతో ఎన్ని కాసుల వర్షాన్ని కురిపిస్తారో కదా!
	ఒక్క డబ్బుతో కాదు. ప్రపంచ కళాఖండంలోనే ఇదో కళాఖండమై పోతుంది. ముఖ్యంగా సంవేద కళ్లలోని ఆగ్రేస్‌ని కనుక తను తన కుంచెతో పట్టుకోగలిగితే ఒక ఆర్టిస్ట్‌గా తన జన్మధన్యమైనట్లే… ఇంత అపురూపమైన, అపూర్వమైన, అద్భుతసౌందర్యం ఇలా తన కళ్లముందు, ఇంత దగ్గరగా కూర్చుని మీ కుంచెతో నన్ను స్పృశించండి అనడం తనకో వరం.
	…ఆమెను ఒకప్పుడు తన మనసుతో స్పృశించినప్పుడు తను ఓ స్టూడ్‌ెం మాత్రమే.. మనసును డైరీకే పరిమితం చేసి పైకి చెప్పుకోలేని భావ సంచలనాన్ని గుండెల్లో దాచుకొని, ఆశకి-నిరాశకి మధ్య ఊగిసలాడిన ఓ పెళ్లికాని అబ్బాయి…
	అతనలా ఆలోచిస్తూ తనవైపు చూస్తుంటే… తన బొమ్మను వేయానికి ఇంకా ఎంతసేపు అలా చూడవలసి వస్తుందోనని… అతని చూపులకి ఏమాత్రం భంగం కల్గించకుండా… కదిపితే అతని మూడ్‌ పోతుందని అలాగే మౌనంగా, నిశ్చలంగా కూర్చుంది సంవేద.
	అతను లేచి స్టాండ్‌బోర్డువైపు కదిలాడు, దానికున్న పేపర్నితీసి వేరే పేపర్ని స్‌ె చేశాడు.
	ఎలా కూర్చువాలో-దూరంగా నిలబడే వివరిస్తూ, ఓ భంగిమను చెప్పాడు… ఆ భంగిమ చాలా హుందాగా వుంది.
	సంవేదకి ఆ భంగిమ నచ్చింది.
	ఆమెకిదో అద్భుతమైన అనుభవంలా వుందే కాని ఇబ్బందిగా లేదు. అందుకు కారణం ద్రోణ నైస్‌ బిహేవియర్‌.
	ఆముక్త చెప్పినప్పుడు భయపడింది. పరాయివ్యక్తి ముందు ‘నా అందాన్ని మీకుంచెకి అప్పజెప్పాను. ఇక మీ ఇష్టం.’ అన్నట్లు ఎలా కూర్చోవాలి? అతనెలాింవాడో? ఎలా రీశీవ్‌ చేసుకుాండో? తన అవసరాన్ని అడ్వంటేజ్‌గా  తీసుకొని ఒక స్టెప్‌ ఎక్కువ వేస్తాడేమో? అప్పుడు తనేం చేయాలి? డబ్బు అవసరమే కాని ఇలాిం సాహసం అవసరమా? అని అనుకున్న క్షణాలే ఎక్కువ…
	ఆమె ఊహించిన ప్రమాదాలేమీ అక్కడ కన్పించలేదు. ‘ఓ జీవితకాలం ఇలా కూర్చునే అవకాశం వచ్చినా హాయిగా కూర్చోగలను.’ అనుకొంది నిశ్చింతగా.
	ఆమె ఛుబుకాన్ని కాస్త ఎత్తమన్నప్పుడు ఆమె కళ్లు అతని కళ్లతో కలిశాయి. ఆ క్షణంలో అతనిలో కలిగిన అలజడి అంతా, ఇంతా కాదు. అతి చురుగ్గా కదులుతున్న అతని కుంచె సడన్‌గా ఆగింది.
	అతని శోధన, శోకంగా అన్పిస్తూ.. జీవితంలో వున్న ఏదో అంతస్సంబంధం అర్థమైనట్లు ఆలోచిస్తూ తన కుంచెతో ఆమెను గాయం చేస్తూ తన మనసును గాయం చేసుకోవటం ఇష్టంలేని వాడిలా తలవిదిలించాడు.
	కుంచెను ీపాయ్‌ మీదప్టిె ఆమెకి ఎదురుగా వచ్చి కూర్చున్నాడు.
	”మీ బొమ్మను వెయ్యలేకపోతున్నాను. మీరు వెళ్లొచ్చు.” అన్నాడు ద్రోణ మర్యాద వ్టుిపడే స్వరంతో.
	ఆమె గుండెను రాయితో నొక్కి, చిదిమినట్లు ఒక్కక్షణం శ్వాస ఆగి మళ్లీ కొట్టుకొంది.
	అతను కూర్చున్న తీరు, మాట్లాడుతున్న విధానం చూస్తుంటే తన బొమ్మను ఇక వెయ్యడని అర్థమైంది.
	ఆమె కదలకుండా కూర్చోవటం చూసి ”బొమ్మవెయ్యక పోయినా నేను మీకు ఇస్తానన్న మనీ ఇస్తాను.” అంటూ వెంటనే చెక్‌బుక్‌ తీసుకొని అమ్‌ౌం రాసి సంతకం ప్టిె ఇచ్చాడు.
	ఆమె ఆ చెక్‌ తీసుకోలేదు
	”నావల్ల మీకెలాిం ఉపయోగం లేకుండా మీరిచ్చే ఈ ఫ్రీమనీ నాకొద్దు…” అంటూ అక్కడ నుండి లేచి నాలుగడుగులు వేసి మళ్లీ ఆగిపోయింది సంవేద.
	అతను అలాగే చూస్తున్నాడు.
	ఆమె తిరిగొచ్చి కూర్చుంది.
	అర్థంకాక ఆమెనే చూశాడు ద్రోణ.
	”నాకు డబ్బు చాలా అవసరం సర్‌! కానీ ఫ్రీగా వద్దు. ప్రస్తుతం ఒక హౌస్‌వైఫ్‌గా అంత డబ్బును బయట ఎక్కడ తేవాలన్నా నావల్ల కావటంలేదు. …ప్లీజ్‌! నా బొమ్మను వెయ్యండి!” అంది అర్థింపుగా.
	”నా హృదయంలో వుండే బొమ్మను కాగితంపై పెట్టటం నాకిష్టంలేదు. ఇది నాది అని నాఅంతరంగంలో పదిలపరుచుకున్న అద్భుత రూపాన్ని అందరిముందు వుంచలేను. అది సాధ్యంకాదు.” అని ఆమెతో అనలేక మౌనంగా చూశాడు… తన మనసులోని భావం బయటకి రాకుండా నొక్కిపట్టటం కోసం అతనులోలోన భయంకరంగా సంఘర్షిస్తున్నాడు.
	అతని మౌనం చూస్తుంటే తన కోరిక తీరదని అర్థమైంది సంవేదకి.
	”ఆముక్త మీతో చెప్పిందో లేదో…!” అంటూ అర్థాంతరంగా తన మాటను ఆపింది సంవేద.
	ఆముక్త తనకి చెప్పని విషయం ఏదో సంవేద చెప్పబోతుందని అతను అంచనావేస్తూకాస్త ముందుకి వంగి, ఆసక్తిగా చూస్తూ! ”చెప్పండి!” అన్నాడు.
	అతనికి చెప్పాలా? వద్దా? అని ఆలోచిస్తోంది సంవేద.
	”చెప్పండి! ఫర్వాలేదు.” అన్నాడు మీరేం చెప్పినా శ్రద్ధగా వింను ప్రాధాన్యత కూడా ఇస్తాను. చెప్పండి అన్నట్లు చూశాడు. అతనంత సన్నిహితంగా అన్పిస్తుంటే.. సంవేదకి ధైర్యం వచ్చింది.
	”మా చెల్లిని మీరు చూసివుాంరు, నిశిత. హేండిక్యాప్‌డ్‌!” అంటూ అతని ముఖంలోకి చూసింది సంవేద.
	”చూశాను.” అన్నాడు జవాబుగా
”తనకి పెళ్లి చెయ్యాలి. అందుకే ఈడబ్బు… ఈ పెళ్లి చెయ్యలేకపోతే నేను అదీ కలిసి చనిపోయే పరిస్థితి…”అంటూ ఆగింది.
	”అంటే! నాకు అర్థంకావటంలేదు. కాస్తవివరంగా చెప్పగలరా?” అన్నాడు.
	”మా ఆయన మాచెల్లితో మిస్‌ బిహేవ్‌ చేస్తున్నాడు. నెగివ్‌ సిెంమ్స్‌ెంని డెవలప్‌ చేసుకొని దానికి మనశ్శాంతి లేకుండా చేస్తున్నాడు. ఇదిలాగే సాగితే నిశితకి మెంటల్‌ వచ్చేలా ఉంది. ఇప్పికే రాత్రిపూట భయంతో అరుస్తోంది.” అంది.
	అతని మనసంతా శూన్యంగా మారింది. వినలేక, వినకుండా వుండలేక ఆమె మాటల్ని విని తీవ్రమైన అలజడికి లోనయ్యాడు.
	తన భార్య శృతికతో పోల్చుకొని – సంవేదలోని సహనానికి చేతులెత్తి దండం ప్టోలనుకున్నాడు.
	ఈ రోజుల్లో ”కూరెందుకు వండలేదనో, వండిన కూరలో ఉప్పు ఎక్కువైందనో,” భర్త అనగానే కొందరాడవాళ్లు వెంటనే ఆో ఎక్కి ప్యామిలీ కోర్టుకెళ్తున్నారు. భర్త మాట్లాడకపోయినా, మానసికంగా హింసిస్తున్నాడని ”గృహహింస” కేసుకింద లోపలేపిస్తున్నారు. అదేమంటే వ్యక్తి స్వేచ్ఛ అంటున్నారు. విడాకులంటున్నారు.
	అటువిం వాతావరణంలో వుండికూడా, ఇంో్ల అంతి బడబానలాన్ని భరిస్తూ నోరెత్తకుండా, భర్తను నొప్పించకుండా, గొడవపెట్టుకోకుండా ఎంత రహస్యంగా సమస్యను పరిష్కరించుకోవాలనుకుంటుందో గ్రహించి ఆశ్చర్యపోయాడు ద్రోణ.
	”మీ ప్రాబ్లమ్‌ నాకు అర్థమైంది. నిశితను నాదగ్గరకి తీసుకురాగలరా?” అన్నాడు చాలా స్మూత్‌గా
	ఉలిక్కిపడింది సంవేద.
	…నిశితను ఇతనేం చేసుకుాండు? తన భర్త చూసినట్లే చూస్తున్నాడా? మగవాళ్లంతా ఇంతేనా? అని అనుకోలేక అతని వైపు చూస్తే తన మనసులోని భావం బయటపడ్తుందేమోనని అతనివైపు చూడలేక ఓ క్షణం సతమతమైంది.
	”ఎందుకు సర్‌?” అని సంవేద అనే లోపలే… అతని తలపులన్నీ శుభ్రపడ్డట్లు ఒక్కక్షణం కళ్లుమూసుకొని తిరిగి ఆమెను చూస్తూ….
	”నిశిత వీల్‌ చెయిర్‌ నాకు బాగా జ్ఞాపకంవుంది. సంవేదా! నేను అప్పుడప్పుడు మీఇంివైపు చూస్తుండేవాడిని,.. మీరు, మీ అమ్మగారు నిశితకి చెరోవైపు చేరి అన్నం తినిపిస్తుండేవాళ్లు. నిశిత మీ ఆత్మీయతను పూర్తిగా ఆస్వాదిస్తూ మీ ఇద్దరి రెక్కల చాటున అపురూపంగా పెరుగుతున్న పక్షిపిల్లలా అన్పించేది నాకు… ఆ దృశ్యం నామనసులో అలాగేవుండి పోయింది. నాకుంచెతో దానికోరూపాన్ని ఇవ్వాలని నాకు ఎప్పి నుండో వుంది. కానీ… పర్‌ఫెక్ట్‌నెస్‌ రావటం లేదు. ఒకసారి నేను నిశితను చూడాలి…” అన్నాడు.
	వెలుగువింది ప్రవేశించింది సంవేదలో… జీవం నింపుకొన్న ఆమెకళ్లు అతనివైపు ప్రశాంతంగా చూశాయి.
	”తప్పకుండా సర్‌!” అంది సంవేద.
	”నేను మీకోటైమిస్తాను. ఆటైంలో తీసుకురండి” అన్నాడు
	”అలాగే సర్‌! కానీ…” అంటూ ఆగిపోయింది
	”ఎనీ డ్‌ౌ…?” అన్నట్లుగా చూశాడు.
	”మీరెక్కువ టైం తీసుకుాంరేమో… నాకు మనీ అర్జ్‌ం” అంది తన అవసరాన్ని మళ్లీ గుర్తుచేస్తూ…
	ఒక్కక్షణం ఆలోచనగా పెదవి కొరుకుతూ కిందకి చూశాడు. జీవితంలో అన్నీ మనకు కావల్సినట్టుగా జరగవు. కావల్సినట్టుగా జరగట్లేదు కాబ్టి జీవించటం మానలేం. ఏది జరిగినా దాన్ని మనకు సంతోషం కలిగించేదిగా మలుచుకోవాలి. గడిచిపోయిన ఒక్క క్షణాన్ని కూడా వెనక్కి తీసుకురాలేం.. అందుకే ఏదైనా ఒక వెలితిని పూరించాలన్నా, సంతోషించాలన్నా మనలోపల మనం ఉన్నతంగా ఊహించుకుంటున్న వ్యక్తికి హెల్ప్‌ చేసే అవకాశం దొరకటంలో వుంటుందాంరు. దొరికిందా అంతకన్నా మహదానందం ఇంకొకి వుండదు. దీన్ని ద్రోణ మంచి అవకాశంగా భావించాడు.
	”రేపు మార్నింగ్‌ లెవెన్‌కి తీసుకురండి!” అన్నాడు ద్రోణ. లేచి నిలబడింది సంవేద. అతనికి ‘నమస్తే’ చెబుతున్నట్లు రెండు చేతులు ఓచోట చేర్చి… ”వెళ్లొస్తాను సర్‌!” అంది.
	”అలాగే” అన్నట్లు అతను కూడా లేచి ఆమెతో రెండడుగులు వేశాడు. అంతకన్నాఎక్కువ వేస్తే శృతిక చూస్తుంది అదీకాక వెయ్యాల్సిన అవసరాన్ని బ్టి ఎన్నో యోజనాల దూరంలో ఓ ఎడారిలో నిలబడినట్లనిపించి… ”ఒక మార్మిక లోకంలో నుండి నన్ను వినీ వినీ నాగుండెలపై ఒదిగిపోతావా.” అని ఒకప్పుడు ద్రోణ తన డైరీలో సంవేదను ఉద్దేశించి రాసుకున్న వాక్యాలను గుర్తు చేసుకున్నాడు.
	ప్రేమించేవాళ్లు వున్నారని తెలియటం ఓ వరమైతే తెలియకపోవటం ఓ శాపం కదా! అతని మనసు అగ్ని సరస్సు అయి వేడినిట్టూర్పుని మిగిల్చింది.
జ   జ    జ    జ     జ
	సంవేద ఇంికెళ్లగానే ఆత్రంగా ఆమె చేతికి కూరగాయలున్న బుట్టనిచ్చి ”మీ అత్తయ్య నిన్ను ఎక్కడికెళ్లావని అడుగుతోంది. మార్క్‌ె కెళ్లానని చెప్పు” అన్నాడు గంగాధరం.
	వెంటనే ఆమె కళ్లలో నీళ్లు చిప్పిళ్లి ”మామయ్యా!” అంది.
	”నీకేం పర్వాలేదు. నేనున్నాను కదా!” అన్నట్లు చూశాడు.
	ఈ విషయంలో మామయ్య తనకెంత హెల్ప్‌ చేస్తున్నాడో సంవేదకి తెలుసు . అదీకాక ఒక మగ ఆర్టిస్ట్‌ దగ్గరకి వెళ్లి నీ బొమ్మను వేయించుకు రమ్మని ఏ మామ పర్మిషన్‌ ఇవ్వడేమో! ప్రపంచాన్ని చూసిన గంగాధరం ఏదితప్పో, ఏది ఒప్పో గ్రహించగల నేర్పరే కాక. తనలోని పరిపూర్ణమైన వ్యక్తిత్వాన్ని గౌరవించగల సంస్కారి కావటం కూడా తన అదృష్టంగా భావించిందామె….
	అదే శ్యాంవర్ధన్‌కి తెలిస్తే మెడకోస్తానాండు.
	దేవికారాణికి తెలిస్తే నోితో పాటు గుండెలుకూడా బాదుకుంటుంది. ఇద్దరితో ప్రమాదమే! అందుకే… అవసరం అన్ని భయాలను జయిస్తుందన్నట్లు ధైర్యాన్ని కూడదీసుకుంటూ మామా-కోడలు కలిసి మెల్లగా వంటగదిలోకి నడిచారు.
	వెళ్లిన పని గురించి ఆతృతగా అడిగాడు గంగాధరం.
	”ఆయన నా బొమ్మను వెయ్యనన్నాడు. నిశిత బొమ్మను వేస్తానన్నాడు మామయ్యా!” అంది.
	”అదేిం! ఎందుకలా!” అన్నాడు ఆశ్చర్యపోయి.
	”ఎప్పినుండో అలాిం బొమ్మ వెయ్యాలని ఇష్టమట.. వీల్‌ చెయిర్‌ని కూడా తీసుకురమ్మన్నారు. దానిమీద నిశితను కూర్చోబ్టెి వేస్తారట” అంది.
	ఈయన నవ్వి ”అసలు కారణం అదికాదు. అలాిం బొమ్మలు వేస్తే! కొన్ని సంస్థలు ముఖ్యంగా స్వచ్ఛంద సంస్థలు కొాంయి.  నేరుగా ప్రజల్లోకి దూసుకుపోతాయి. అవార్డులాిం వాికి సులభంగా నిలబడతాయి. అతనికి పేరొస్తుంది. డబ్బు వస్తుంది. అదీ అతని స్వార్థం.” అన్నాడు.
	”కానీ ఆయన్ని చూస్తుంటే చాలా పద్ధతిగా అన్నించాడు మామయ్య! మీ దగ్గర పర్మిషన్‌ తీసుకొని వెళ్లినాకూడా ‘అతను మగవాడు కదా! ఎలా బిహేవ్‌ చేస్తాడో’ అన్న ఆలోచన భయంగానే వుండింది. కానీ అలాిం వాతావరణమేమి లేదక్కడ… ” అంది సంవేద
	”అందరు నా కొడుకు లాగే వుాంరా? అక్కడక్కడ మంచి ముత్యాలు కూడా వుాంయి. అన్నీ కూి ముత్యాలే అయితే మనుషుల మనుగడ విషతుల్యం కాదూ!” అనిపైకి అనలేక మనసులోనే దాచుకున్నాడు.
	”కానీ మీ సందేహం అతను వ్యాపార దృష్టితో ఆలోచిస్తున్నాడనా మామయ్యా?” అంది సంవేద.
	”అతని ఆలోచనలు అతనికి వుాంయిలే సంవేదా! ప్రస్తుతం మన అవసరం తీరితే చాలు.. దానితో అతనెంత వ్యాపారం చేసుకుంటేనేమి! ఎంత సంపాయించుకుంటే నేమి! మనకది అవసరంలేదు. అతనెప్పుడు అపాయ్‌ింమ్‌ెం ఇస్తే అప్పుడు తీసికెళ్ళు నిశితను…” అన్నాడు అతిమామూలుగా గంగాధరం.
	”అలాగే మామయ్యా! మీకు, అత్తయ్యకు కాఫీ కలిపిస్తాను. నిశిత ఎక్కడుందో ఏమో! కూరలు తరిగిస్తుంది. నిశీ!” అంటూ గ్టిగా కేకేసింది సంవేద.
	అక్కడే వున్న నిశిత మెల్లగా స్టిక్‌ పట్టుకొని నడుస్తూ వచ్చింది.
	గంగాధరం వెళ్లి భార్య గదిలో కూర్చున్నాడు.
	ఆమె ఈమధ్యన భగవద్గీతను వదలకుండా చదువుతోంది. ఆమెనే చూస్తూ కూర్చున్నాడు. మనుషుల్లో మార్పు ఇంత సహజమా అనుకున్నాడు. సహజమే కాదు అవసరంకూడా… దాని ద్వారా క్రమశిక్షణ అనేది తెలియకుండానే అలవడుతుంది. అనుకున్నాడు గంగాధరం.
జ   జ    జ    జ     జ
	తెల్లవారింది.
	ద్రోణ చెప్పిన టైంకు – నిశితను తీసుకొని అతని ఇంికి వెళ్లింది సంవేద. వాళ్లు వెళ్లిన టైంకు ద్రోణ సిద్ధంగా వున్నాడు.
	పలకరింపులు అయ్యాయి. పరిచయాలు అయ్యాయి.
	నిశితను వీల్‌చెయిర్‌లో కూర్చోబ్టెి ద్రోణ స్టాండ్‌బోర్డ్‌ ముందు నిలబడ్డాడు.
	అతను చక, చక స్కెచ్‌ గీశాడు. ఆ తర్వాత రంగులు కలుపుకున్నాడు. ఏకాగ్రతతో బొమ్మవేస్తూ బోర్డ్‌కి అభిముఖంగా నిలబడ్డాడు. కుంచెను పట్టుకున్న అతని చేతివేళ్లు చురుగ్గా కదులుతున్నాయి. ఆ కుంచె స్పర్శకి సముద్రతరంగాలు తాండవ నృత్యం చేసినట్లు ఆ బోర్డ్‌నిండా నిశితరూపం ఆక్రమించుకుోంంది.
	నిశితకి వెనకాల నిలబడి ద్రోణని శ్రద్ధగా గమనిస్తోంది సంవేద. ద్రోణ బిహేవియర్‌ని అంచనా వేస్తూ ఆలోచిస్తోంది.
	‘ఇతనేిం ఇంత సిన్సియర్‌గా, ఇంత డీస్‌ెంగా వున్నాడు? లోకంలో వుండే మగవాళ్లంతా ఇలాగే వుాంరా? ఇలా వుంటే తన భర్త ఒక్కడే అలా ఎందుకు వుంటున్నాడు ? ఏది ఏమైనా ఇతనిది అరుదైన పర్సనాలి… ఇంతి స్థిత ప్రజ్ఞత కలిగిన వాడిని భర్తగా పొందిన అతని భార్య ఎంత అదృష్టవంతురాలో కదా! ఒకసారి ఆమెను చూస్తే బావుండు’ అని అనుకోకుండా వుండలేకపోయింది.
	నిముషాలు గంల్లోకి మారుతుంటే….
	ద్రోణ వేస్తున్న బొమ్మకి ఓ రూపం వస్తోంది.
	నిశితకి ఆ అనుభవం అద్భుతంగా వుంది.
	అంత గొప్ప ఆర్టిస్ట్‌ ముందు కూర్చుని అలా తన బొమ్మను వేయించుకోవటం గర్వంగా కూడా వుంది.
	బొమ్మ వేయటం పూర్తి చేశాడు ద్రోణ…
	పినిషింగ్‌ టచ్‌ మిగిలింది.
	కుంచె పక్కన ప్టిె, వాష్‌ బేసిన్‌ దగ్గరకెళ్లి చేతులు వాష్‌ చేసుకొని వచ్చాడు.
	చెక్‌ రాసి సంవేదకి ఇస్తూ. థ్యాంక్స్‌ చెప్పాడు.
	”మీ మేలు మరచిపోలేము సర్‌!” అంటూ ఇద్దరు ఒకేసారి కృతజ్ఞతగా చూశారు.
	”ఫర్వాలేదు…”అన్నాడు మృదు గంభీరంగా.
	వాళ్లు వెళ్లాక – సంవేద. అంతవరకు నిలబడి ఖాళీ అయిన స్థలం దగ్గరకి వెళ్లి ఆగాడు ద్రోణ… బాగా ఇష్టపడి ప్రేమించిన వాళ్లే దేన్నైనా ఆర్తితో ఆస్వాదిస్తారు. ఆరాధిస్తారు. ఏ విషయంలోనైనా ఆ వ్యక్తిపట్ల ముందుకి వస్తారు. ఏ సాయం చేయానికైనా మనస్పూర్తిగా స్థిరపడ్తారు.. అది అతను గమనించి, తనలోకి తను తొంగి చూసుకున్న వాడిలా సంతోషించాడు.
	జీవితంలో లభించే అన్ని సంతోషాలు ఒకేచోట, ఒకే సమయంలో దొరకవు. వేరు వేరు సందర్భాలలో, వేర్వేరు వ్యక్తుల ద్వారా, వేర్వేరు పరిస్థితులలో లభిస్తాయి. తనకు లభించిన అరుదైన సంతోషం సంవేదకి హెల్ప్‌ చెయ్యటం అనుకున్నాడు ద్రోణ.
జ   జ    జ    జ     జ
	రోజులు గడుస్తున్నాయి.
	శుభలేఖలపై అడ్రస్‌లు రాసి, పోస్ట్‌ చెయ్యాలని గంగాధరం, సంవేద ఆపనిమీదే కూర్చున్నారు. పసుపు పూసి అడ్రస్‌ రాస్తోంది సంవేద కోడలు అడ్రస్‌ రాసిన వాిని ఓ చోట చేర్చి….
	”సంవేదా! ఈ శుభలేఖపై ద్రోణ అడ్రస్‌ రాయమ్మా!” అంటూఓ శుభలేఖను ఆమె చేతికి ఇచ్చాడు.
	”రాస్తాను మామయ్యా! కానీ…” అంటూ ఆగింది.
	”అడ్రస్‌ మొత్తం అవసరంలేదు. లోకలే కదా! పేరు మాత్రమే రాయి. పర్వాలేదు” అన్నాడు.
	ద్రోణ పేరును ముత్యాల్లాిం అక్షరాలతో రాసింది. ఆ రాయటంలో కూడా బోలెడు కృతజ్ఞత కన్పిస్తోంది.
	”వీినిప్పుడు పోస్ట్‌ చెయ్యానికి వెళ్లినప్పుడు…. ద్రోణ దగ్గరకి వెళ్లి సతీసమేతంగా రమ్మని ఓమాట చెప్పి ఈ శుభలేఖను ఇచ్చిరా సంవేదా! ఈ పెళ్లి జరగానికి కారణం ఆయనే కాబ్టి పిలుపు కాస్త గ్టిగా ప్రత్యేకంగా వుంటే బావుంటుందని నిన్ను వెళ్లమంటున్నారు. వెళ్లిరా…!” అన్నాడు.
	”సరే! మామయ్యా!” అంటూ పోస్ట్‌ చెయ్యాల్సినవి కవర్లో పెట్టుకొని – వాిపక్కనే ద్రోణకి, ఆముక్తకి ఇవ్వాల్సినవి కూడా పెట్టుకొని…
	”వెళ్లొస్తాను  మామయ్యా! నిశిత జాగ్రత్త! ” అంది
	ఎప్పుడూ చెప్పనిది నిశిత జాగ్రత్త అని చెబుతుంటే గంగాధరం ఉలిక్కిపడి చూశాడు. ఆమె మానసిక స్థితిని అర్థం చేసుకొని ధైర్యం చెప్పాడు.
	గేటు దాి రోడ్డెక్కింది సంవేద.
	కొద్దిదూరం వెళ్లగానే పోస్ట్‌ఆఫీసు వచ్చింది. వాిని పోస్ట్‌చేసి, ద్రోణ ఇల్లు అక్కడికి దగ్గర కావటంతో నడుచుకుంటూ వెళ్లింది.
	గేటు తీసుకొని లోపలకి వెళ్లగానే శృతిక కన్పించింది.
	ఆమె ద్రోణ భార్య కాబోలు అనుకొని ‘నమస్తే’! అంది సంవేద. దానికి శృతికలో ఎలాిం కదలికలేదు… ఎవరు నువ్వు? ఎవరుకావాలి? అన్న ప్రశ్నలు లేకుండా – లోపలకి రమ్మన్న ప్రేమతో కూడిన పలకరింపు లేకుండా ”అటు వెళ్లి కూర్చోండి!” అన్నట్లు అదోలాిం నిర్లక్ష్యంతో కూడిన సైగచేసి, చటుక్కున లోపలకెళ్లింది శృతిక.
రచన: డా. పి.విజయలక్ష్మి పండిట్
నింగిలోని నిశ్చల సంధ్య కిరణాలు నిశ్శబ్ధంగా నేలతల్లి ఒడిలో వాలి లాలిస్తున్నాయి
తరులను లతలను , గడ్డి పోచలను, కొండ కోనలను.  మెడలు వాల్చి పూలు ఆకులు పక్షులు నిదురమ్మ ఒడిలో తూగుతున్నాయి.
అలసిన సూర్యుడ్ని అక్కున చేర్చుకుంది సంధ్య.
కాలమే మైమరచి మమేక మయింది ఆ క్షణాలలో.
అదనుచూసి ఆకుల సందులలో దూరి పరచుకుంటున్న నిశీధి నీడల ఊడలు,  నాటుకుంటున్నాయి భూమాత శరీరంలో కర్కశంగా.  అంతలో, అలముకున్న చీకటి తెరలను చీల్చుకుంటూ వచ్చాయి పూర్ణచంద్రుడు వదిలిన చంద్రికల శరాలు. జగమంతా వెన్నెల కిరణాల ఆనంద తాండవం . జలదరించి పులకించింది
ప్రకృతి తనువు సమస్తం.
ఆ ప్రకృతి లో భాగమయి తన ఇంటి ప్రక్కన విశాలంగా పచ్చని తివాచి లాగ  పరుచుకొని వున్న లాన్ లో కూర్చొని టీ తాగుతూ ఆ క్షణాలలో లీనమై ఆ సంధ్యాసమయానన్ని ఆస్వాదిస్తున్న జయ
తనువు , మనసు కూడా పులకరించింది.
ఆ సంధ్యాసమయంలో చీకటి వెలుగులు ఆడుతున్న దాగుడుమూతలాటగా తోచింది జయకు.  ఒకదాని వల్ల మరొకదానికి పరస్పర అస్తిత్వ మన్నట్టు ఉన్నాయి చీకటి వెలుగులు.
ఆ దాగుడుమూతలాటలో పాలు పంచుకొనే సమస్త ప్రకృతి.  పగలు రాత్రి కలిసి నడిచిన కాలం ఒక రోజు.  ఆ రోజును నిష్టగా నడిపే ఆదిత్యుడు.  ప్రతి జీవి జీవితం చీకటి వెలుగుల సమ్మేళనం అన్న జీవితసత్యం గోచరించింది జయకు ఆ సంధ్య సమయంలో.
**
జయ మనసులో ఆ ఆలోచనలు తొంగిచూడడానికి కారణం తన స్నేహితురాలు వసుధ . రెండు రోజుల క్రితమే జయ, జయ భర్త ఆదిత్య , బ్రెస్ట్ క్యాన్సర్ నుండి కోలుకుంటున్న వసుధను చూసివచ్చారు.  దాదాపు ఒక సంవత్సరం ఆ క్యాన్సర్ మహమ్మారి చీకటి పంజాలో రేడియో తెరపి, కీమో తెరపితో శారీరకంగా,  మానసికంగా అలసిపోయి జీవితాన్ని గడిపి త్వరగానే కోలుకుంది వసుధ.  
తను తిరిగి పొందిన జీవితాన్ని గురించి వసుధ చెప్పిన మాటలు మననం చేసుకుంది జయ.
“నా భర్త, పిల్లలు,  అత్త మామలతో పాటు నా చుట్టు ఉండి ఏ ఫలాపేక్ష లేకుండ నిస్వార్థంగా నిరంతరం నాకు చేదోడు వాదోడుగా వుండి నాకు ధైర్యం,  ఆత్మవిశ్వాసం ,  స్పూర్తిని పంచిన నా రహస్య స్నేహితులు ఎవరో తెలుసా జయ?!”అని మరలా కొనసాగించింది వసుధ,
“క్యాన్సర్ దిగులు కమ్మిన నా మనసుకు నేనున్నానని వెచ్చని స్నేహ హస్తాన్ని అందించేవాడు రోజు ఉదయించే సూర్యుడు.
ఆ ఉదయ కిరణాలలో స్నానం చేస్తూన్న నన్ను పలకరిస్తున్నట్టు పచ్చని ఆకుల చేతులనూపే చెట్లు. నా శరీరాన్ని సున్నితంగా తాకుతూ అనునయించే చల్లని గాలి.  ప్రేమగా తనువును తడుపే వాన చినుకులు. అనంతంగా పరచుకుని రక్షణ గొడుగులా నేనున్నానని ధైర్యాన్నిచ్చే నీలాకాశం.  రాత్రులలో చీకటిని చీల్చుకుంటూ మిణుకు మిణుకు మని మెరిసే నక్షత్రాలు,  చంద్రుని వెన్నెల నాలో జీవితాశను నిలబెట్టి, నాకు ధైర్యాన్ని , ఆత్మవిశ్వాసాన్ని నింపుతూ నన్ను ఆ చీకటికాలం నుండి బయటపడేసింది ఆ రహస్య స్నేహితులే జయా . . ”అని వసుధ చెప్పిన తన అనుభవం జయలో ప్రకృతిమాత పట్ల ఆరాధన భావం మేల్కొంది.
**
“ప్రకృతి పట్ల ఎంత మంచి అవగాహన వసుధది. . ! అని జయ తలుస్తూ . . .
అవును సూర్యుడు,  చంద్రుడు,  నక్షత్రాలు, చల్లనిగాలి,  నీరు , పచ్చని చెట్లు,  నీలాకాశం , కొండ కోనలు మనకు తెలియకుండానే మన చుట్టు వుంటూ మనలను కాపాడుతున్న రహస్య స్నేహితులు.  ఈ సహజ ప్రకృతి సత్యాన్ని గమనించి,  గ్రహిస్తూ ఆస్వాదిస్తూ ఆ రహస్య స్నేహితుల నిస్వార్థ సేవలను స్నేహాన్ని గుర్తించే సమయం లేని ప్రాపంచిక జీవులం మనం.
మనం జీవిస్తున్న భూమాత ఒడిలో అణువణువున అడుగడుగున స్పూర్తిని నింపే మన  స్నేహమయ సహజీవులను గుర్తించలేకున్నామనే సత్యాన్ని గుర్తించింది జయ. 
భూమిపై జీవులకు వెలుగును పంచే గుణంతో విరాజిల్లే రవి చంద్రులు తారలు, ప్రాణవాయువును ఆహారాన్నందించే పచ్చని చెట్లు,  జీవుల దాహం ఆకలి తీర్చే నదులు, కొండ కోనలు అంకిత భావంతో మనిషికి ఆనందమయ జీవితాన్నందించేందుకే వున్నాయా అని అనిపించింది జయకు. 
అనాయాసంగా దొరికే ప్రకృతి స్నేహం, చికిత్స పట్ల మనకు అవగాహన లోపించి జీవుల హితాన్ని కోరే ఆ నిస్వార్థ ప్రకృతి స్నేహితుల పరిరక్షణ పట్ల బాధ్యతలేని జీవనశైలి మనది . . , అనే రియలైజేషన్ మేల్కొంది జయలో. 
ఇన్నిరోజులు తన రిటైర్డ లైఫ్ ను ఎలా నలుగురికి ప్రయోజనకారిగా, తనకు ఆరోగ్యం ఆనందం, శాంతి నొసగే కార్యక్రమం, వ్యాపకం కొరకు ఆలోచిస్తున్న జయ తన ఫామ్ హౌస్ లో “ప్రకృతి చికిత్సాలయం” నడపాలనే నిర్ణయానికొచ్చింది.  అందుకు స్పూర్తి తన స్నేహితురాలు వసుధకు మనసులో ధన్యవాదాలు తెలుపుకొంటూ భర్తకు తన నిర్ణయాన్ని తెలపాలని ఇంట్లోకి నడిచింది. 
*****
రచన:  డా.తంగిరాల మీరా సుబ్రహ్మణ్యం  
   అరవింద  శంషాబాద్ విమానాశ్రయం చేరేసరికి తెల్లవారు ఝాము మూడు గంటలయింది.
           ఉదయం ఆరు గంటల ముప్పై నిముషాలకి  విమానం బయల్దేరుతుంది.  విదేశీ ప్రయాణం కనుక మూడు గంటల ముందే సామాను చెక్ ఇన్ చేయాలి.  అరవింద కేవలం రెండు వారాలు సెలవు మీద ఇండియా రావడం వలన తాను రెండు సూట్ కేసులు తెచ్చుకునే అవకాశం ఉన్నా ఒక పెట్టే తెచ్చుకుంది.  క్యాబిన్ లగేజ్ గా చిన్న సూట్ కేసు ఒకటి ఉంది.
రాత్రి ఒంటి గంటకే లేచి స్నానం చేసి ఇడ్లీ ,కాఫీ తయారు చేసింది అరవింద అత్తయ్య.  కూకట్ పల్లి నుండి శంషాబాద్ రావడానికి అర్థ రాత్రి కూడా గంటన్నర పట్టింది.
చేర గానే ఫ్లాస్క్ లోని కాఫీ మూడు గ్లాసులలో పోసి ఆరవిందకు , తన భర్త కు, ఇచ్చి ఆవిడా తాగింది.
“విమానం ఎక్కగానే ఇడ్లీలు తినేయి”అని మరోమారు కోడలికి చెప్పింది.
         అరవింద నాన్నకు ఉండేది ఒక్కడే తమ్ముడు.  చిన్నాన్న ఆఖరి కూతురు పెళ్ళికి రావాలని నాన్న మరీ మరీ చెప్పడం వలన రెండు వారాలు సెలవు పెట్టి ఇండియాకు బయలుదేరింది అరవింద.   పిల్లలకి స్కూల్ వుంది. వాళ్ళ బాధ్యత భర్త సందీప్ కు ఒప్పజెప్పి బయలుదేరింది.  శంషాబాద్ లో దిగి నేరుగా కర్నూల్ వెళ్ళింది.
అమ్మానాన్నల తో ఒక వారం గడిపింది.  పెళ్లి  అనంతపురంలోజరిగింది గనుక వాళ్ళతో కలిసి వెళ్ళింది.  అదయ్యాక అత్తగారింట్లో ఒక వారం వుందామని హైద్రాబాదు వచ్చింది.  పదిహేను రోజులు పదిహేను క్షణాల్లా గడిచిపోయి అప్పుడే తిరుగు ప్రయాణం రోజు వచ్చింది.
               బ్రిటిష్ ఏర్ వేస్ విమానంలో రాను పోను ఒకే సారి బుక్ చేసుకుంది.  ఇక్కడి నుండి లండన్ కు , రెండు గంటలు అక్కడ ఆగాక ,లండన్ నుండి అట్లాంటాకు ప్రయాణం.  ఇంచుమించు ఇరవై నాలుగు గంటలు.  ఆదివారం చేరుతుంది.  మర్నాడు సోమవారం ఆఫీస్ కు వెళ్ళ వలసిందే.
               అత్తా మామలకు వీడుకోలు చెప్పి, లోపలకు  వెళ్ళి సామాను చెక్ ఇన్ చేసి, సెక్యూరిటీ చెక్ ముగించుకుని, విశ్రాంతిగా కూర్చుంది అరవింద.  ఇండియాకు బయలుదేరేటప్పుడు ఎంత ఉత్సాహంగా ఉంటుందో తిరిగి వెళ్లేటప్పుడు అంత దిగులుగా ఉంటుంది.  ప్రతీ సారీ అంతే.  పోనీ అమెరికా నుండి వెనక్కి వచ్చేద్దామా అంటే ఆ సౌకర్యాలు, జీవన శైలి వదిలి రాబుద్ధి పుట్టదు.
                 అమెరికా నుండి వచ్చేటప్పుడు పెట్టె నిండా షాంపూలు, బాడీవాష్ లు, సెంట్ లు ఉంటాయి బంధువులకు ఇవ్వడానికి.  తిరిగి వెళ్లే టప్పుడు ఆవకాయలు, తీపివంటలు, పిల్లలకు పైజామా కుర్తాలు,తనకు చుడిదార్లు ఉంటాయి.
                నాన్నా అమ్మా, ఇంకో నాలుగు రోజుల్లో కాశి యాత్రకు బయలుదేరు తున్నారు.  తాను దగ్గరుండి తీసుకు వెళ్ళాలని ఉంది గానీ సెలవు పొడిగించడం కుదరదు.  ఇద్దరూ వయసైన వాళ్లే.  దూరంగా ఉన్నప్పుడు ఎప్పుడూ వాళ్ళ గురించిన దిగులే.  వాళ్ళు ఒప్పుకుంటే  అమ్మావాళ్ళని తనతో కూడా అట్లాంటాకు తీసుకు వెళ్ళ గలిగితే బాగుంటుంది అనుకుంది గానీ ,వాళ్ళు కాశీ యాత్రకు బుక్ చేసుకున్నారు.
ఆలోచనల నుండి తేరుకుని సెల్ ఫోనులో టైమ్ చూసింది అరవింద.  ఆరు కావస్తోంది.  ఇంకా బోర్డింగ్ కు పిలవలేదే అనుకుంటూ తల పైకెత్తి చూసింది.  డిస్‌ప్లే బోర్డ్ లో విమానం బయలుదేరడం ఆలస్య మని కనబడు తోంది.  అప్పుడే మైక్ లో అనౌన్స్ చేస్తున్నారు ప్రయాణీకులకు కలిగిన అసౌకర్యానికి చింతిస్తున్నామని.
అరవిందకు విసుగ్గా అనిపించింది.  ఈ ఆలస్యం గురించి ముందే తెలిస్తే అర్థరాత్రి లేచి పరిగెత్తుకు వచ్చే వాళ్ళం కాదు కదా అనుకుంది.  ఇది విమానం రాక ఆలస్యం కావడం వలన జరిగిన డిలే కాదు.  విమానం లో పబ్లిక్ అనౌున్స్ మెంట్ సిస్టమ్ పనిచేయడం లేదుట.
                   ఇంటికి ఫోను చేసి విషయం చెప్పింది.  తొమ్మిది కావస్తుంటే కావలసిన వాళ్ళు వెళ్ళి ఫలహారాలు తినవచ్చునని , అసౌకర్యానికి మన్నించమని మళ్లీ చెప్పారు.
అరవింద చుట్టూ చూసింది.  పెద్దా చిన్నా అందరు ఆలస్యం గురించే మాట్లాడు కుంటున్నారు.  గంటలకొద్ది ఇక్కడ కూర్చో పెట్టి నందుకు కనీసం టిఫిన్ పెట్టించారు అంటోంది ఒక పెద్దావిడ.  కొంతమంది ఇళ్లకు ఫోను చేసి దిగులుగా మాట్లాడుతున్నారు.
             ఆరుగంటల ఆలస్యం తరువాత ఎట్టకేలకు పన్నెడు గంటలకు ఆకాశంలోకి ఎగిరింది లండన్ వెళ్లే బ్రిటిష్ ఏర్ వేస్ విమానం.
                                    . . . . . . . . . . . .   . . . . . . . 
అనుకున్నట్టుగానే లండన్ హీత్రూ విమానాశ్రయం చేరేసరికి అక్కడినుండి అట్లాంటాకు వెళ్లే కనెక్టింగ్ ఫ్లైట్ ఎప్పుడో వెళ్లిపోయింది.  ప్రాణం ఉసూరు మంది అరవింద కు.  మర్నాడు మధ్యాన్నం దాకా లండన్ లో ఉండాల్సిందే.
కౌంటర్ దగ్గర అంతా హడావిడి.  అరవింద వెళ్ళి పాస్ పోర్ట్ ,బోర్డింగ్ పాస్ చూపించి విషయం వివరించాక ప్లేన్ డిలే  వలన ఆగిపోవలసి వచ్చిన ప్రయాణీకులకు హోటెల్ షెరాటన్ లో బస ఏర్పాటుచేశామని చెప్పి , రాత్రికి మార్చుకోవడానికి పైజమా షర్ట్, చిన్న పిల్లొ లాటివి పెట్టిన కవరు అందించారు.  అవి తీసుకుని పక్కకు వచ్చింది.  అరవింద వెనుక నిలబడిన ఒక పెద్ద వయసు ఆమె క్కౌంటర్ లో వాళ్ళు అడిగినది అర్థం కాక జవాబు చెప్ప డానికి భాష రాక బెదురు గా అటు ఇటు చూస్తోంది.  అరవింద ముందుకు వెళ్ళి ఆమెను తెలుగులో పలుకరించింది.  ఆమె పాస్‌పోర్ట్ , టికెట్ తాను తీసుకుని వాళ్ళకు వివరంగా చెప్పింది.  ఆమెకు అదే హోటెల్ లో రాత్రికి వసతి ఇచ్చారు.
             అదే వరుసలో నిలబడిన మరో ముగ్గురు యాభై పైబడిన వయసు స్త్రీలు అరవింద సహాయం కోరారు.  వాళ్ళలో ఒక్కరికీ ఇంగ్లీష్ రాదు.  పిల్లలు అమెరికాలో ఉన్నారు.  రమ్మని ఏర్పాట్లు చేశారు.  ప్రయాణంలో ఇటువంటి ఆటంకం వస్తుందని అనుకోరు కదా.  అందరి తరపున తానే మాట్లాడి , అదే హోటెల్ లో వసతి తీసుకుని, అందరినీ వెంట బెట్టుకునిబయటకు వచ్చి షటల్ లో  ఎక్కి హోటెల్‌కు చేరింది.
“నువ్వు ఉండే చోటే మాకు గది అడుగమ్మా”అని ముందే చెప్పేశారు వాళ్ళు నలుగురు.  అల్లాగే ఎలివేటర్ లో వాళ్లని కూడా తీసుకు వెళ్ళింది.  అక్కడ గది తలుపులు తెరవడానికి అరవిందే కార్డులు స్వైప్ చేసింది.
               రాత్రి భోజనానికి ఆ నలుగురిని తనతో బాటు కిందికి తీసుకు వచ్చింది.  మళ్లీ వాళ్ళని గదుల దగ్గర వదిలి తన రూము లోకి వెళ్ళి పడుకుంది.
అర్థరాత్రి తలుపు మీద దబ దబ చప్పుడు వినబడి తలుపు తెరిచింది.  ఆ అంతస్తులో చివరి గదిలో ఉండే ఆమె కంగారుగా లోపలికి వచ్చింది.
“బయట ఏదో చప్పుడు వినబడి గదిలో తలుపు తీసుకుని బయటకు వచ్చానమ్మా.  తలుపు తాళం పడిపోయింది.  కార్డ్ లోపలే ఉంది ఎలా ఇప్పుడు?”ఆందోళనగా అడిగింది ఆమె.
              ”పరవాలేదు. రిసెప్షన్ కి ఫోను చేస్తాను. “అని జరిగిన విషయం కింద కౌంటర్ లో వాళ్ళకు  చెప్పింది.  వెంటనే వాళ్ళు వచ్చి తలుపు తెరిచారు.
“అమ్మాయీ! నువ్వు లేకుంటే మా గతి ఏమయ్యేదో” అన్నది ఆమె ఆరవిందను కౌగలించుకుని.
మర్నాడు ఉదయం ఫలహారం అందరు కలిసే చేశారు.  మళ్లీ  షటల్ లో  అందరినీ విమానాశ్రయానికి తీసుకు వచ్చింది. .  విమానం లో కూడా వాళ్ళు నింపవలసిన ఫామ్ లు కూడా అరవింద చేతికే ఇచ్చారు వాళ్ళు.
పన్నెండు గంటల ప్రయాణం చేసి బ్రిటిష్ ఏర్ వేస్ విమానం వాళ్ళను క్షేమంగా అట్లాంట చేర్చింది.
అరవింద తప్ప మిగతా అందరు వాళ్ల సామాను తీసుకుని బయటపడ్డారు.  అరవింద తెచ్చుకున్న ఒక్క సూట్ కేసు ఎక్కడో తప్పి పోయింది.  సందీప్ తో కలిసి వెళ్ళి రిపోర్ట్ ఇచ్చి అరవింద బయటకు రావడానికి గంట పట్టింది.  బయట ఆ నలుగురు స్త్రీలు అరవింద కోసం కాచుకుని ఉన్నారు.  ఆమెను చూడగానే తమ కోసం వచ్చిన కొడుకులకు, కూతుళ్లకు పరిచయం చేసి అరవింద ఆదుకోక పోతే తమ పాట్లు భగవంతుడికే ఎరుక అంటూ గొప్పగా చెప్పారు.
             ”అయ్యో ఆంటీ!నేను చేసిందేమీ లేదు.  మా చిన్నప్పుడు మా నాన్నగారు చెప్పేవారు ‘అవసరం లో ఉన్నవారికి మన చేతనయిన సహాయం చేయడం కనీస ధర్మం ‘ అని.  మీతో బాటు వున్నాను గనుక చిన్న సహాయం చేయగలిగాను.  మీరు నా కోసం ఇంత సేపు కాచుకుని వున్నారు.  మీకే నేను థాంక్స్ చెప్పాలి. “అంది అరవింద.
వాళ్ళ పిల్లలు అరవింద కు ప్రత్యేకంగా కృతజ్ఞతలు తెలిపారు.  అందులో ఒక ఆమె తన పెట్టె తెరచి అందులో ఉన్న డబ్బా లో నుండి కొన్ని లడ్డూలు కవరులో వేసి అరవింద చేతిలో పెట్టింది”కోడలి సీమంతం కోసం తెచ్చాను.  నీవు రెండు తింటే నాకు తృప్తి”అంది.
ఇంకొక ఆమె”మా అందరికీ సహాయ పడిన నీ సూట్ కేసు పోవడం అన్యాయం.”అంది.
“ఎక్కడికీ పోదు ఆంటీ.  రేపటి కల్లా ఇంటికి తెచ్చి ఇస్తారు.  అని నవ్వింది అరవింద.  నలుగురు వాళ్ళ ఫోను నంబరు ఇచ్చి అరవింద నంబరు తీసుకున్నారు.
మరొకసారి అరవింద కు థాంక్స్ చెప్పి వెళ్లారు.   
                     . . . . . . . . .        ———
మరునాడు అరవింద సూట్‌కేసు ఇంటికి వచ్చింది.
రెండు రోజుల తరువాత అరవింద మనసు కలత పదే కబురు వచ్చింది  ఇండియా నుండి.  అరవింద అమ్మా నాన్నలు క్షేమం గా బెనారసు చేరారు.  అయితే ట్యాక్సీలో బ్యాగ్  మరిచి పోయారుట.  అందులో వాళ్ళ పాస్ పోర్ట్ లు , డబ్బు అన్ని ఉన్నాయి.  హోటల్ కి ముందే ఆన్‌లైన్ లో డబ్బు కట్టేసారు  కనుక అక్కడ దిగారు.  పోలీస్ రిపోర్ట్ ఇచ్చారుట.  అరవిందకు ఈ వార్త బాధ కలిగించింది.
“ఎలా సందీప్ ఏం చేద్దాం? కాశీలో మనకు తెలిసిన వాళ్ళు ఎవరూ లేరు.”అంటూ రాత్రి నిద్ర పోకుండా కూర్చుంది.
బంధువులకు ఫోను చేసి డబ్బు పంపమన్నామని, పాస్ పోర్ట్ విషయంగా మళ్లీ పోలీస్ స్టేషన్ కు వెళ్తున్నామనీ చెప్పారు.
రాత్రి అంత నిద్ర పోకండ హనుమాన్ చాలీసా చదువుతూ కూర్చుంది అరవింద అమ్మా నాన్నల పాస్పోర్ట్ దొరకాలని.
మర్నాడు మళ్లీ ఫోను చేశారు.  అక్కడి పోలీస్ ఇన్‌స్పెక్టర్ విశ్వనాథ్ అని  అరవిందతో బాటు ఎల్ ఎల్ బి చదివాడట. “మేము అమ్మాయి అరవిందతో బాటు కర్నూల్ నుండి అమెరికా  వెళ్ళ వలసింది.  కాశి యాత్ర కోసం మానుకున్నాము.”అన్నాము.
       ”మీ అమ్మాయి 2001 లో కర్నూల్ లో ఎల్ ఎల్ బి చదివిందా? అని అడిగి మేము అవును అనగానే  అయితే మీ అరవింద మా బ్యాచ్లో చదివిన   అరవింద అయి ఉండాలి.  మీ పాస్ పోర్ట్ ఉన్న  బ్యాగ్  మీకు వెదికి పెట్టే భాద్యత నాది అంకుల్.  మీరు నిశ్చింత గా ఉండండి. ‘ అంటూ భరోసా ఇచ్చాడు.”అప్పుడే  బ్యాగ్  దొరికేసి నంత సంతోషంగా చెప్పాడు అరవింద నాన్న.
            నాన్నగారు చెప్పిన విశ్వనాథ్ అనే పేరు వినగానే తన బాచ్ లో పొడుగ్గా దృఢంగా ఉండే విద్యార్థి కళ్ల ముందు  మెదిలాడు అరవింద కు. “దేవుడా ఏదో దారి చూపించావు”అని మనసు లోనే దండం పెట్టుకుంది.
ఆశ్చర్యం గా మరునాడే  బ్యాగ్  దొరికి నట్టు ఫోన్ వచ్చింది.  ఆ ట్యాక్సీ లో ఎక్కిన మరొక ప్రయాణికుడి సామానులోకలిసి పోయిందా  బ్యాగ్   .  ఆయన మూడు రోజులు ఆ ట్యాక్సీ అతని కోసం తిరిగి, చివరికి తనకు పరిచయం ఉన్న పోలీస్ ఇన్‌స్పెక్టర్ విశ్వనాథ్ కు విషయం చెప్పి బ్యాగ్  ఇచ్చాడు ట.  విశ్వనాథ్ వెంటనే అరవింద తండ్రిని పిలిపించి అన్ని వస్తువులు సరిగ్గా ఉన్నాయేమో చూసుకోండి అంటూ  బ్యాగ్  అందించాడు.
         ”  నాన్నగారూ! మీరు మా చిన్నపుడు ఒక మాట చెప్పారు.”అవసరం ఉన్నవారికి మన చేత నయిన సహాయం చేయడం మన ధర్మం.  అదే మనని రక్షిస్తుంది”అని.  అదే ఇప్పుడు జరిగింది.”
“దేవుడు నీకు మేలు చేస్తాడమ్మా”అంటూ తనని ఆశీర్వదించిన ఆ నలుగురు స్త్రీలను తలచు కుంటూ ఆనందంగా అంది  అరవింద
“అవునురా తల్లి.  ‘చేసిన పుణ్యం  చెడని పదార్థం ‘అని కూడా చెప్పారు మన పెద్దలు.”అన్నారు అరవింద నాన్నగారు  చెమర్చిన గొంతుతో.
                 ———           ———-            ———
రచన: రమేశ్ కలవల
తనకు ఊహ తెలిసిన రోజులు. అద్దంలో చూసుకుంటూ అక్కడ మచ్చ ఎలా పడిందా అని చిన్న బుర్రతో చాలా సేపు ఆలోచించాడు. అర్ధం కాక మళ్ళీ తువాలు కట్టుకొని అమ్మ దగ్గరకు బయలు దేరాడు.
“అమ్మా, ఇక్కడ ఏమైయ్యింది నాకు?” అని వెనక్కి తిరిగి చూపిస్తూ అడిగాడు.
“అదీ… నువ్వు పుట్టగానే ఎంతకీ మాట్లాడక పోయేసరికే ఆ హస్పటల్ లో ఓ నర్సు అక్కడ నిన్ను గట్టిగా గిచ్చగానే ఆ మచ్చ పడిందమ్మా” అంది తల్లి
 “అదిగో అటు చూడు ఆ చంద్రుడు కూడా మచ్చ ఉంటుంది కాబట్టి ఏమి ఫర్వాలేదు” అంది
“అస్సలు ఆ నర్సు ఎవరమ్మా? .. ఎక్కడ ఉంటుంది? ” అంటూ కుశల ప్రశ్నలు వేసాడు.
తల్లి వాడి బుగ్గలు గిల్లుతూ “ఆవిడ ఇప్పుడెక్కడుందే తెలీదురా. నాన్నగారికి బోలెడు ట్రాన్సఫర్లు అయ్యేవి కదా. మనం ఆ ఊరు వదిలేసి వేరే ఊరు వచ్చేసాం” అంది
ఇది ఎపుడో చిన్నపుడు జరిగిన సంఘటన.
                                              —————
మెడిసిన్ మొదటి సంవత్సరం. క్లాసులో పాఠంలో భాగంగా పిల్లలు పుట్టగానే చేయవలసిన పనులు, డాక్టర్లు, నర్సుల బాధ్యతల గురించి వివరించారు, ఎవరికైనా ఏదైనా ప్రశ్నలుంటే చేతులెత్తమన్నారు మాస్టారు.
తను చెయ్యెత్తి “పిల్లలు పుట్టగానే ఏడవకపోతే గిచ్చవచ్చా?” అని అడిగాడు.
ఆ ప్రశ్నకు అందరూ ఫక్కున నవ్వారు.
“నో.. నో .. నెవర్.. అలా గిచ్చడాలు, చెక్కిల గంతలు పెట్టడం, తొడపాశం లాంటి చేయకూడదు. సిట్ డౌన్” అన్నాడు ప్రొఫెసర్ గారు. క్లాసులో అందరూ ముసి ముసి నవ్వులు నవ్వారు.
సాయంత్రం హాస్టల్ రూమ్ లో తన మచ్చను ఓ సారి చూసుకొని, మెడికల్ ప్రోసీజర్ కు విరుద్దంగా తనని ఆ నర్సు గిచ్చడం గురించి తలుచు కొని బాధపడ్డాడు. ఆ కిటికీలోనుంచి కనపడుతున్న చంద్రుడిని చూసి తల్లి  తనతో చిన్నపుడు చెప్పిన విషయం గుర్తుకు తెచ్చుకొని తనను తాను సముదాయించుకున్నాడు. నాలుగు సంవత్సరాలు తెలియకుండా గడచిపోయాయి.
ఫైనల్ ఇయర్ ఎంగ్సామ్ ఇలా గిచ్చే పరిస్థితి మీద ప్రశ్న వస్తే అటు నర్సులకు, బేబీలకు సైతం రాకూడదూ అంటూ ఓ రెండు పేపర్లు తీసుకొని మరీ  తన అభిప్రాయం రాసాడు. గోల్డు మెడలిస్టు కొట్టేసాడు. పిల్లల డాక్టరుగా కొత్త ఊర్లో హాస్పిటల్ లో చేరాడు.
                                              —————
ఉద్యోగంలో చేరిన ఓ రెండు నెలలకే ఇంట్లో సంబంధాలు చూడటం మొదలు పెట్టి తనకు నచ్చేలా ఓ అమ్మాయిని చూపించారు, సిగ్గుపడుతూ నచ్చిందని తన అంగీకారం చెలియజేసాడు. తల్లి కూడా “మాకు ఈ అమ్మాయి నచ్చింది నువ్వు చేస్తున్న ఆసుపత్రిలోనే నర్సుగా చేరబోతోంది” అంది
“నర్సా? డాక్టర్ అయితే బావుంటుందేమో?” అన్నాడు.
తల్లికి పరిస్తితి అర్ధమై “అందరూ నర్సులూ అలా ఉంటారేంటిరా? పిల్ల ఎంత నాజూకు గా ఉందో చూడు. చరువాత చదువుకుంటుందిలే” అని సర్ధి చెప్పింది. పెళ్ళి బ్రహ్మాండంగా అయ్యింది, పెళ్ళిలో మంచి జోడని ప్రశంసల వర్షం కురిపించారు.
ఓ నెల రోజులలో పండక్కి అల్లుడుగారిని అత్తమామ గారింటికి పిలిచారు. ఇల్లంతా పండగ వాతావరణంతో సరదాగా గడిచింది. అల్లుడంటే ఎంతో ముద్దు అత్తగారికి. ఆ రోజు రాత్రి భోజనం అవ్వగానే ఆ సందడిలో ఆవిడ తన అలవాటులో పొరపాటున అనుకోకుండా ముద్దు ఎక్కువై పక్కన ఉన్న అల్లుడు గారిని వీపు మీద గిచ్చడం జరిగింది. ఇబ్బందిగా తన గదిలోకి పరిగెత్తాడు. అల్లుడు గారికి సిగ్గెక్కువే అన్నారు అత్తగారు.
గదిలోకి వెళ్ళి చూసుకున్నాడు. సరిగ్గా అలాంటి మచ్చే ఇంకోటి వీపు మీద పడింది.. కన్నీళ్ళు గిర్రున తిరిగాయి. ఆ కిటికీ వైపుకు నడిచాడు. అక్కడ చంద్రుడిని చూస్తూ  “నీకు ఒకటే మచ్చ.. నాకు రెండు” అన్నట్లుగా సైగలు చేస్తుండగా భార్య గదిలోకి ప్రవేశించింది.
                                                 ———
 “నిన్ను ఒకటి అడగాలి” అన్నాడు.
“సరే అడగండి” అంది
“నీ గురించి కాదు.. మీ అమ్మ గారి గురించి” అన్నాడు.
 ”మా అమ్మ గురించా?” అంది ఆశ్చర్యపడుతూ
“మీ అమ్మగారు ఏం చేస్తుంటారు?” అని అడిగాడు.
”ఇపుడు వంటిల్లు సర్దుతూ ఉండాలి” అంది
“అబ్బా ఇపుడు కాదు.. ఉద్యోగం సంగతి?” అని అడిగాడు
“ఇపుడు చేయడం లేదండి.. అయినా ఇవన్నీ ఈ సమయంలో ఎందుకండీ?” అంది
“ఏ ఉద్యోగం” అని అడిగాడు.
“పెళ్ళి కాక ముందు ఏదో ఉద్యోగం చేసేది అండి” అంటూ ప్రేమగా చెయ్యి పట్టుకుంది.
“అదే ఏం ఉద్యోగం చేసే వారు?” అన్నాడు. కొంచెం విసుగు ప్రదర్శిస్తూ
“గుర్తులేదండి.. అయినా అవన్నీ అవసరమంటారా?”  అనేలోగా
“ఏ ఊరిలో చేసేవారు?” అని మళ్ళీ ఇంకో ప్రశ్న సంధించాడు. ఆ ప్రశ్నతో ఆపకుండా ప్రశ్న మీద ప్రశ్నలు అడుగుతుంటే భార్యకు ఒళ్ళు మండి తనకూ చిన్నప్పటి నుండి ఉన్న పాత అలవాటు ప్రకారం ఓ సారి గట్టిగా గిచ్చింది… అది కూడా సరిగ్గా ..వాళ్ళ అమ్మగారి లాగానే.
“ఓరి దేముడోయ్.. కొంప మునిగింది.. ఆ చిన్నప్పటి నర్సు ఈ నర్సు కచ్చితంగా ఒక్కరే …వాళ్ళ కూతురికి కూడా ఈ అలవాటు….” అనేలోగా నోరు కుక్కేసి “ఊరుకోండి ..అందరికి వినపడేలాగా అంత గట్టిగా అరుస్తారెందుకు?” అంటూ
“ఆ గుర్తుకొచ్చిందండి. మా అమ్మ కూడా అప్పలాయపాలెంలో నర్సుగా చేసేది.. చాలా ఏళ్ళ క్రితం లేండి” అంది
ఆ చంద్రుడి వైపుకు చూస్తూ అదోలా నవ్వి ”నీకూ ఒక్కటే మచ్చ అంటావా?  దూరపు కొండలు నునుపు లాగా నీకు కూడా కనపడని ఎన్నో మచ్చలు ఉండి ఉండాలి… ఇప్పటికి నాకు మూడు.. ఇంకా ఎన్ని భరించాలో..” అన్నాడు
“మీకు అమ్మ చేసిన వంట  పడలేదేమో? రేపటి నుంచి నేను చేస్తాలెండి” అంది.
“కాదు ..నీకు ఓ సంగతి చెప్పాలి” అంటుండగా సడన్ గా కరెంటు పోయింది.
ఆ కరెంట్ పోయిన కోపం మళ్ళీ తన మీద చూపిస్తుందేమో నని దూరంగా జరిగాడు, ఆ చెరగని మచ్చల గురించి ఆలోచిస్తూ ఒంట్లో వణుకు మొదలయ్యింది.
శుభం భూయాత్!
రచన: గిరిజారాణి కలవల
మధ్యాహ్నం భోజనమయి పడుకునే టైమూ… కొరియర్ అబ్బాయి బెల్లు కొట్టే టైమూ.. ఎప్పుడూ ఒకేసారి అవుతాయి.  సరిగ్గా మిట్టమధ్యాహ్నం ట్రింగ్ ట్రింగ్ కొట్టడం.. నిద్ర కాస్తా ఎగిరిపోతుంది దెబ్బకి. ఎన్నిసార్లో చెప్పాను శ్రీవారికి.. ఈ టైమన్నా మార్చండీ లేకపోతే మీ ఆఫీసు అడ్రస్ అయినా ఇచ్చుకోండీ అని.. వింటేగా..
విసుక్కుంటూ తలుపు తీసా… కొరియర్ వాడే.. అయితే ఏ వస్తువూ కాదు.. కవర్ ఇచ్చి వెళ్ళాడు. శుభలేఖలా వుంది. ఎవరిదబ్బా.. అని ఓపెన్ చేసాను.
పేరు చూడగానే ఎగిరి గంతేసాను. నా ప్రాణస్నేహితురాలు లత పెళ్ళి శుభలేఖ. కనీసం ఫోన్ అయినా  చేసి చెప్పలేదు అనుకున్నా. ..  నాలుగు పీకాలి దాన్ని అనుకున్నా.
వరుడు.. సుధాకర్ అని వుంది.  ఆశ్చర్యపోయాను. అశోక్ తో కదా లతకి పెళ్ళి జరగాల్సింది. ఇప్పుడు సుధాకర్ అని వుంది.. ఏదో జరిగి వుంటుందనుకున్నాను.
వెంటనే ఫోన్ చేసాను. లతే లిఫ్ట్ చేసింది.
” హలో.. రమా! ఎలా ఉన్నావే… శుభలేఖ అందిందా?  నాలుగు రోజులు ముందుగా రావాలి నువ్వు.” అంది లత.
” అది సరే కానీ… ఈ సుధాకర్ ఎవరే? అశోక్  కాదా.. పెళ్లి కొడుకు? నాకు అయోమయంగా వుంది.  ఏమైందో చెప్పు.” అన్నాను.
” అవన్నీ.. ఫోన్ లో చెప్పేవి కాదు.. వస్తావుగా.. అప్పుడు చెపుతాను.. ” అంటూ ఫోన్ పెట్టేసింది లత.
ఏం జరిగిందో.. ఏంటో.. అర్థం కాలేదు తనకి. ఏడాది క్రితం బావతో తన పెళ్లి అయిపోయి హైదరాబాద్ వచ్చేసాక తన కొత్త కాపురం, అచ్చట్లు ముచ్చట్లలో.. లతతో మాట్లాడడం తగ్గింది తనకి. అదీ చెయ్యలేదు తనకి ఫోను. ఇదిగో ఇప్పుడు ఈ శుభలేఖతో చిన్న ఆటంబాంబు పేల్చింది. తాను ప్రేమించిన అశోక్ తోనే తన పెళ్లి అని నాకూ తెలుసు. లత తల్లిదండ్రులు కూడా ఒప్పుకున్నారు. ఆ అశోక్ తో తనకీ పరిచయం వుంది. అతనితోనే కదా లత కి పెళ్ళి అనుకుంటూంటే.. ఇప్పుడు సడన్ గా తెరమీదకి వచ్చిన ఈ సుధాకర్ ఎవరో? అనుకుంది.
లత, తను చిన్నప్పటి నుంచి క్లాస్ మేట్స్ మి. ఇంటర్ వరకూ కలిసే చదువుకున్నాము. ఇక ఆ తర్వాత ఇద్దరి చదువుకీ బ్రేక్ పడింది దానికి కారణం
మా వూరు  పల్లెటూరికి ఎక్కువా.. పట్నానికి తక్కువా.. అలా వుంటుంది. జూనియర్ కాలేజీ వరకే అక్కడ వుంది. డిగ్రీ చదవాలంటే.. పాతికమైళ్ళ దూరంలో వున్న వూరికి వెళ్ళాల్సిందే.  ఆడపిల్లలని బయటకి పంపి ఏం చదివిస్తాంలే.. వున్న వూళ్లో చదువువరకూ లాగించింది చాలు అనుకునే పెద్దలే ఎక్కువ మా వూళ్లో.  మా అమ్మానాన్న, లత తల్లిదండ్రులు అందుకు మినహాయింపు ఏమీ కాదు.
ఇంటర్ అవగానే ఇక చాల్లే చదువు అని మా ఇద్దరికి ఫుల్ స్టాప్ పెట్టించేసారు.
నా కైతే నా కన్నా నాలుగేళ్ళు ముందుపుట్టిన బావ రెడీగానే వున్నాడు.. ఏదో ఒక టైమ్ లో నన్ను ఎగరేసుకుపోడానికి.. కానీ
లతకే , దగ్గర వాళ్ళలో ఎవరూ లేరు పెళ్ళి కొడుకులు.. వాళ్ళమ్మ నాన్నలు.. తెలిసినవాళ్ళకీ, పెళ్లిళ్ళ పేరయ్య లకీ.. ఏవైనా మంచి సంబంధాలు వుంటే చూడమని చెప్పారు. ఏవో వస్తున్నాయి.. వీళ్లకి నచ్చక కొన్నీ, వాళ్ళకి నచ్చక కొన్నీ.. పోతున్నాయి.
ఆ శ్రావణంలో నాకూ బావకీ ముడిపెట్టేసారు. పెళ్ళవగానే హైదరాబాద్ లో కాపురం పెట్టాము. నెల్లాళ్ళకే బావని కంపెనీ వాళ్ళు మూడునెలలపాటు జర్మనీ పంపేసరికి.. నేను అమ్మనాన్నల దగ్గరకి వచ్చాను.
ఖాళీగా కూర్చున్న మేమిద్దరం రోజూ మా ఇద్దరి ఇళ్లలో ఎక్కడోక్కడ కలుసుకుని కబుర్లు చెప్పుకోవడమో, సినిమాలకి వెళ్ళడమో, చేస్తూ వుండేవాళ్ళం. కొంచెం పుస్తకాలు పిచ్చి కూడా వుంది ఇద్దరికీ. వీక్లీలు చదువుతూ, వాటిలో కధల మీద, సీరియల్స్ మీద చర్చలు చేసుకునేవాళ్ళం.
అలాంటి ఓ వారపత్రికలో  ‘ కలం స్నేహం చేయాలని వుందా, మీ అభిరుచుల , అలవాట్లతో మీ వివరాలు అడ్రస్ లు పంపండి.. మీకు తగిన స్నేహితులని ఎన్నుకోండి’ అనే ప్రకటన చూసి.. మా లత ..  సరదాగా తన అడ్రస్.. వివరాలూ.. పంపింది. వారం తిరిగేసరికి ఉత్తరాలు కుప్పలు, కుప్పలు రావడం మొదలయ్యాయి. ఇది బిత్తరపోయింది వాటిని చూసి. రకరకాల ఉత్తరాలు అవన్నీ… ప్రేమించుకుందాం అంటూ కొన్ని,  పెళ్లి చేసుకుందాం. అంటూ కొన్ని, అక్కా.. అంటూ కొన్ని, చెల్లీ అంటూ కొన్ని.. ఇలా వచ్చాయి. నేను, లత కూర్చుని ఇవన్నీ చదవడం.. నవ్వకుంటూ అన్నీ చింపి పడేసేవాళ్ళం. అలా వచ్చిన వాటిలో దానికి ఎక్కువగా నచ్చింది… అశోక్ దగ్గరనుండి వచ్చిన ఉత్తరం.
పిచ్చి పిచ్చి.. పైత్యపు వ్రాతలు లేవు, అక్కా, చెల్లీ వరసలు లేవు.. మంచి భావకవిత్వం, చక్కటి అభిరుచులూ.. మంచి మంచి మాటలూ… ఇలా వున్నాయి. లతకి కూడా కాస్త కవిత్వం పిచ్చి వుండడంతో… అశోక్ రాతలు దాని అభిరుచులకి తగ్గట్టుగా వుండడంతో.. అశోక్ తో కలం స్నేహం కొనసాగించింది. ఇద్దరూ వ్రాసుకునే ఉత్తరాలలో ఎక్కడా ఇబ్బందికరం కాకపోవడమూ, పైగా మా ఇద్దరి మధ్య ఎటువంటి రహస్యాలూ కూడా లేకపోవడంతో.. నేనూ ఆ ఉత్తరాలు చదివేదాన్ని. నాకూ నచ్చాయి ఆ ఉత్తరాలు. వాటిని బట్టి, నేను, లత అతని పట్ల ఒక మంచి అంచనా వేసుకున్నాము. లత ఇంట్లో కూడా ఈ స్నేహానికి ఎటువంటి అభ్యంతరం పెట్టలేదు.. ఈ క్రమంలో వీరిద్దరి అభిరుచులూ, అలవాట్లు ఒకేలా వుండి… అభిప్రాయాలు ఒకరితో ఒకరు పంచుకోవడంలో.. తామిద్దరూ పెళ్ళి ఎందుకు చేసుకోకూడదు అని అనుకున్నారు. అయితే పెద్దవారి అనుమతితోనే అని లత అనేసరికి.. అశోక్ లత తల్లిదండ్రులులకి ఫోన్ చేసి.. తన గురించి వివరాలు అన్నీ చెప్పాడు.
బెంగళూరులో బోర్డర్ సెక్యూరిటీ ఫోర్స్ లో చేస్తున్నానీ, తన  ఊరు కృష్ణా జిల్లాలో ఓ పల్లెటూరు అనీ, అక్కడే పొలాలు, తోటలూ వున్నాయనీ, తండ్రి వ్యవసాయదారుడనీ చెప్పాడు.
ఈ వివరాలు లత నాన్నగారికి బానే నచ్చేసాయి. కృష్ణా జిల్లాలో పొలాలూ, తోటలూ అంటే బాగానే ఆస్తిపరులైవుంటారు, పిల్లాడు కూడా నెమ్మదస్తుడిలా, మర్యాదగా మాట్లాడుతున్నాడూ, జీతం అదీ కూడా బానే వుంది.. వెతుక్కోకుండా, వచ్చేస్తున్నాడు.. అనుకున్నారు. లత వాళ్ళమ్మ మాత్రం తొందరపడి మాటివ్వకండి.. ఓసారి అతన్ని ఇక్కడ కి రమ్మని పిలవండి.. మాట్లాడదాము అనేసరికి.. అదీ నిజమే అనిపించి.. అశోక్ ని తమ ఊరికి రమ్మని చెప్పారు.
ఆ తర్వాత వారం అశోక్.. మా వూరు వచ్చాడు. ఇదే చూసుకోవడం.. లత, అశోక్.. అప్పటివరకు ఫోటోలు చూసుకోవడమే.. అశోక్ వచ్చాడని నన్ను కూడా పిలిచింది. ఉత్తరాలలో నా గురించి చెపుతూ వుండేది అశోక్ కి.. మనిషి బావున్నాడు.. అందగాడు.. చక్కటి రూపం.. మాట కూడా చాలా మర్యాదగా, పొందిగ్గా వుంది.
మధ్యాహ్నం భోజనాలయ్యాక.. అశోకే ఈ టాపిక్ ఎత్తాడు.. తన తల్లిదండ్రులు అయితే.. ఈ పెళ్ళికి ఒప్పుకోరు.. ఎందుకంటే తనకి మేనమామ కూతుర్ని ఇచ్చి చేయాలని వాళ్ళు డిసైడైపోయారు.. తనకి ఇష్టం లేదని చెప్పినా సరే.. ఆమెనే చేసుకోవాలని బలవంతం పెడుతున్నారు.  తనకి లత బాగా నచ్చింది.. లతని వదిలి వుండలేను… మీకు అభ్యంతరం లేకపోతే.. మా ఇద్దరికీ మీరు దగ్గరుండి , పెళ్లి జరిపించండి. ఆ తర్వాత మావాళ్లు ఏమీ అనలేరు ఇక. ముందు పెళ్ళి అయిపోతే వాళ్ళని ఎలాగోలా దారికి తెచ్చుకోగలను..  ముందు పేచీ పెట్టినా తర్వాత ఎలా గోలా ఒప్పుకుంటారు. ఒక్కగానొక్క కొడుకుని వాళ్ళు వదులుకోరు.. ఇలా చెపుతూంటే.. నిజమే కదా అనిపించింది.
ప్రస్తుతం మూఢాలు జరుగుతున్నాయి…. ఇప్పుడు ముహూర్తాలు వుండవు.. ఆ తర్వాత మాట్లాడుకుందాం.. అని  లత నాన్నగారు అనేసరికి సరే అన్నాడు అశోక్.
అశోక్.. తండ్రి వివరాలు.. వూరూ.. అడ్రస్ అన్నీ అడిగి తెలుసుకున్నారు. ” అంకుల్.. మీరిప్పుడు మా నాన్న గారిని ఈ విషయం అడిగితే చచ్చినా ఒప్పుకోరు.. తర్వాత అయితే ఒప్పుకుంటారన్న ధీమా నాకుంది.” అన్నాడు.
“ఇప్పుడు కదిలించను. పెళ్లి తర్వాతనే ..” అన్నారు లత నాన్నగారు.
ఆ మరునాడు అశోక్ వెళ్లి పోయాడు. ఆ తర్వాత బావ  వచ్చి,  నన్ను హైదరాబాద్ తీసుకెళ్లి పోయాడు. వెళ్ళే ముందు లతకి చెప్పాను.. ముహూర్తం పెట్టగానే చెప్పమని.
ఆ తర్వాత రెండు మూడుసార్లు ఫోన్ చేసుకున్నామంతే… నేనూ నా కొత్త కాపురం హాడావుడిలో పడిపోయి ఆ విషయం మర్చిపోయాను.
ఇప్పుడు ఈ శుభలేఖ  చూడగానే.. అదంతా గుర్తు వచ్చింది.
బావ రాగానే.. టికెట్ బుక్ చేయించుకుని, పెళ్లికి పదిరోజుల ముందే మా ఊరికి బయలు దేరాను. పెళ్లి టైమ్ కి బావని రమ్మన్నా.. ఇద్దరం కలిసి వచ్చేద్దామని చెప్పాను. సరే అని చెప్పి.. నన్ను రైలు ఎక్కించాడు. ఎప్పుడెప్పుడు  లతని కలుస్తానా.. ఏం జరిగిందో తెలుసుకోవాలనే ఆత్రంగా   వున్నాను.
మర్నాటి ఉదయం స్టేషన్ కి నాన్న వచ్చారు. ఇంటికి వెళ్ళాక స్నానం, టిఫిన్ ముగించుకుని.. అమ్మకి చెప్పి లత ఇంటికి బయలుదేరాను. అక్కడ పెళ్ళి హడావుడి కనపడుతోంది. ఇంటికి రంగులు.. డెకరేషన్..
వచ్చిన దగ్గర బంధువులు, ఈ సందడిలో లత ని పట్టుకుని రూమ్ లోకి తీసుకువెళ్ళాను.
వెంటనే ఆత్రంగా అడిగాను…” ఏమిటే.. ఏమైంది? అశోక్ ని ఎందుచేత చేసుకోవడం లేదు? అంకుల్, ఆంటీ ఒప్పుకున్నారు కదా.. నీకూ నచ్చాడు కదా.. ఏమైంది అసలు..ఈ సుధాకర్ ఎవరు? ఈ పెళ్ళి నీ ఇష్టపూర్వకంగానే చేసుకుంటున్నావా?” ఇలా ప్రశ్నలతో లతని ఉక్కిరిబిక్కిరి చేసేసాను.
“అంతా చెపుతాను.. కంగారు పడకే తల్లీ..ముందు కాస్త ఏదెనా తిందువు గాని  ” అంది లత.
“తిండి విషయం తర్వాత.. ముందు ఇదేదో నాకు చెప్పు.. ” అని నేను అనేసరికి..
రూమ్ తలుపు వేసి, లత నా ఎదురుగా కూర్చుని చెప్పడం మొదలెట్టింది.
” ఆ రోజు అశోక్ చెప్పిన మాటలు నీకు గుర్తు వున్నాయి కదా.. నాన్న కూడా మూఢాలు వెళ్ళాక ముహూర్తము పెట్టుకుందాం అనేసరికి, సరే.. మీ ఇష్టం.. అని అశోక్ తిరిగి బెంగళూరు వెళ్లి పోయాడు. ఆ తర్వాత కూడా నాకు ఉత్తరాలు వ్రాసాడు. ఓ పదిహేను రోజుల తర్వాత మా ఢిల్లీ బాబాయి ఏదో పని మీద మా ఊరు వచ్చి మా ఇంటికి వచ్చాడు. అప్పుడు అమ్మ నాన్న.. ఈ అశోక్  సంబంధం గురించి బాబాయికి చెప్పారు. తను బెంగళూరు వెళ్లి అశోక్ ని ఓసారి చూసి వస్తా అని బాబాయి అన్నారు.  సరే అన్నారు నాన్న కూడా. బెంగళూరు వెళ్ళిన బాబాయి ఆఫీసు కి వెళ్ళి  అశోక్ ని పరిచయం చేసుకున్నారు. అశోక్ కూడా బాబాయిని చాలా మర్యాదగా రిసీవ్ చేసుకుని, తన రూమ్ లోనే తనతో పాటు రెండు రోజులుంచుకుని, సెలవు పెట్టుకొని  సిటీ అంతా చూపించాడట. అశోక్ వినయం, మర్యాద బాబాయికి కూడా బాగా నచ్చాడు. తన తల్లిదండ్రులు గురించి మాకు చెప్పినట్లే బాబాయికి కూడా చెప్పాడు అశోక్.
తిరిగి వచ్చిన బాబాయి.. అశోక్ గురించి అంతా బాగానే చెప్పాడు.. అశోక్ ఉద్యోగం, ఆఫీసు, జీతం అన్నీ ఎంక్వయిరీ చేసాను.. అంతా బావుందని చెప్పాడు. నేను హమ్మయ్య అనుకున్నా. కానీ బాబాయికి మరో డౌట్ వచ్చింది.. అశోక్ తల్లిదండ్రులు వూరు వెళ్లి ఓసారి ఎంక్వయిరీ చేసి వస్తానని వెళ్ళాడు.
ఆ వూరిలో తను ఎవరో ఎందుకు వచ్చినట్లో చెప్పకుండా.. అశోక్ కుటుంబం గురించి ఆరా తీసాడు. ఆ ఊళ్లో వారు చెప్పింది విని నిర్ఘాంతపోయాడు బాబాయి.
ఆ వూరిలో ప్రస్తుతం అశోక్ తల్లిదండ్రులు లేనే లేరట. అతను చెప్పినట్లుగా వారికి పొలాలు, తోటలు కూడా లేవట. చాలా బీద కుటుంబమట వారిది. అన్నిటికన్నా షాక్.. ఏంటంటే.. అశోక్ కి అంతకు ముందే పెళ్ళి అయిందట. అశోక్ చాలా శాడిస్ట్ అనీ, అతను పెట్టే టార్చర్ తట్టుకోలేక.. నాలుగో నెల గర్బవతి అయిన అతని భార్య .. సూసైడ్ చేసుకుని చనిపోయిందట. తగిన సాక్ష్యాధారాలు లేక అశోక్ మీద కేసు కొట్టేసారట. ఆ తర్వాత అతని తల్లిదండ్రులు ఈ వూరు వదిలి వెళ్ళి పోయారట. ఎక్కడకి వెళ్ళిందీ తమకి తెలీదని ఆ ఊరి వారు చెప్పడంతో.. బాబాయికి నోట మాట రాలేదట. అశోక్ కూడా ఎక్కడ వుంటున్నదీ, ఏ ఉద్యోగం చేస్తున్నదీ తమకి తెలీదని చెప్పారు వాళ్ళు.
ఇంటికి వచ్చి బాబాయి ఈ సంగతులు చెప్పగానే నాన్న తాటిచెట్టంత ఎగిరారు. అశోక్ తో స్నేహం చేసి కలం స్నేహం చేసినందుకు నన్ను చఢామఢా తిట్టేసారు. తను కూడా ముందు వెనక చూసుకోకుండా ఒప్పుకున్నందుకు తనని తనూ తిట్టుకున్నారు. ఆ విషయమై బాబాయి.. అశోక్ ని తిడుతూ ఉత్తరం రాసి.. ఇంకెప్పుడూ.. నాకు లెటర్స్ వ్రాయవద్దనీ.. ఏదైనా గొడవలూ, బెదిరింపులు  చేస్తే పోలీసు రిపోర్టు ఇస్తాననీ గట్టిగా వార్నింగ్ ఇచ్చాడు.
నాకు కూడా.. ఈ సంఘటనతో కళ్ళు తెరుచుకున్నాయి. ఇంకా నయం.. ఎక్కడా.. ఏ మాత్రం నేను  ఉత్తరాలలో కానీ.. ప్రవర్తనలో కానీ తొందర పడలేదు. .. లేకపోతే నానా రభస అయిపోయేదాన్ని.. అదృష్టం బావుండ బట్టి గోతిలో పడలేదు. బాబాయి ముందుచూపు వల్ల నా జీవితం నాశనం కాకుండా.. ఒడ్డున పడ్డాను. కాస్త స్థిమిత పడ్డాక బాబాయే  తనకి తెలిసిన ఈ సంబంధం తీసుకువచ్చాడు.. మారు మాట్లాడకుండా ఒప్పుకున్నాను. ” అని జరిగిన సంగతులన్నీ చెప్పింది  లత.
నాకు చాలా భయం వేసింది..” అమ్మో.. ఎంత మోసం చేసాడు అశోక్.. తేనె పూసిన కత్తి.. కట్టుకున్న భార్య ఉసురు తీసాడు.. నిన్ను చేసుకుని వుంటే.. ఏం చేసేవాడో.. ముందుగా ముప్పు తెలుసుకోగలిగారు.. నయమే.. అతని మాట తీరు చూసి ఎంత మంచివాడో అనుకున్నా.. అయినా మనదే తప్పు . అమ్మానాన్న  ఇచ్చిన స్వేచ్ఛని దుర్వినియోగం చేసుకుంటే ఇలాగే అవుతుంది. ఇది అందరు ఆడపిల్లలకీ ఓ గుణపాఠం అవుతుంది. ” అన్నాను నేను.
ఈ కలం స్నేహాలూ, ఫేస్బుక్ స్నేహాలు నిజమే అనుకుని భ్రమ పడి ఎందరో మోసపోతున్నారు.. వారందరికీ ఇదో కనువిప్పు అవుతుంది అనుకున్నా.
వేద మంత్రాలు, మంగళవాయిద్యాల నడుమ లత మెడలో సుధాకర్  మంగళసూత్రం కడుతూండగా.. లత మోములో  మెరిసే కాంతి నాకు ప్రస్ఫుటంగా కనిపించింది. వీరిద్దరూ కలకాలం హాయిగా వుండాలని ఆ భగవవంతుని ప్రార్ధించాను.

రచన-డా.లక్ష్మి రాఘవ
ఆ గది తలుపులు తీస్తూంటే ఆసక్తిగా తొంగి చూసింది కమల వంటింట్లో నుండీ.
అత్తగారు విశాలమ్మ, భర్త సూరి లోపలకు పోయి తలుపులు మూశారు.
మామగారు విశ్వనాథం విశ్రాంతిగా పాత వాలుకుర్చీలో కూర్చుని వున్నారు.
ఆయనకు ఇంట్లో ఏమి జరుగుతున్నా పట్టి నట్టే వుండదు.
వంటింట్లో పని చూసుకుని బయటకు వచ్చేసరికి చేతిలో బ్యాగుతో బయటకు వస్తున్న సూరి, ఆ వెనుకే తలుపుకు తాళం పెడుతున్న అత్తగారు కనిపించారు. ఇద్దరూ విశ్వనాధం దగ్గరికి వెడుతూంటే తొంగి చూసింది కమల.
“ఈ సారికి రాగి కలశం పెద్దది ఇచ్చి పంపుతున్నాను ఏమంటారు? “ విశాలమ్మ అడగటం విని పించింది.
“ఏమంటాను? వేరే దారి లేదు కదా…” విశ్వనాథం నిట్టూర్చాడు.
బ్యాగ్గు తీసుకుని కమల దగ్గరకు వచ్చి “కమలా కొంచెం చింతపండు, ఉప్పు వేసి కడిగి పెట్టు“ అని కమల చేతికి  కలశం చెంబును ఇచ్చింది.
ఆ రాగిచెంబును చూసి కమల ఆశ్చర్యపోయింది కమల. పెద్దసైజులో చుట్టూ అష్టలక్ష్ములతో చాలా అందంగా వుందా కలశం చెంబు! ఎన్ని తరాలదో…కిందపడిందేమో ఒక చోట కొద్దిగా నొక్కు వుంది. తోమాక తుడుస్తూ వుంటే దాని బరువు కూడా ఎక్కువగా వున్నట్టు గ్రహించింది…దేని గురించీ మాట్లాడ కూడదు అన్న ఆంక్ష వుండటంతో ప్రశ్నించే హక్కు లేదు..
“ఇలా ఎన్నని అమ్ముకుంటారు????” అని గట్టిగా అడగాలనిపించింది.
చెంబు ఒక కవరులో పెట్టుకుని సూరి తన ఫ్రెండ్ ప్రసాద్ వస్తే అతనితో కలిసి బయటకు వెళ్లి పోయాడు.
వంటింట్లో పెద్దగా చేసేదేమీ లేక పెరట్లో పారిజాతం చెట్టు కింద బండమీద కూర్చుంది కమల.
జీవితం అయోమయంగా వుంది..పెళ్ళయి నాలుగు నెలలైంది.
గతం గుర్తుకు వచ్చింది……..
“జమీందారీ కుటుంబం ఒకప్పుడు. ఇప్పుడు అన్నీ పోయాయి. ఇల్లు గడవడానికి డోకా లేదు. బీదింటి అమ్మాయి, సర్దుకు పోయే గుణం వుంటే చాలు అన్నారు. కట్నం, కానుకలు లేవు…ఆలోచించండి. సంబంధం కుదిర్చే బాధ్యత నాది…” మధ్యవర్తి శర్మ గారు తండ్రి నారాయణతో చెబుతోంటే విన్నది కమల.
ఆరోజు సాయంకాలమే తండ్రితో తానుగా చెప్పింది కమల.
“నాన్నా…. పేదవాళ్ళమనే కాదు చదువు ఎక్కువ లేదని కూడా సంబందాలు కుదరలేదు నాకు. పోనీ ఏదైనా చేద్దామంటే నా 10 తరగతి చదువుకు ఏమీ రావటం లేదు. కట్నాలు లేవంటున్నాడు కదా మారు మాటాడకుండా ఒప్పుకుందాం…ఆలోచించవద్దు”
“జమీందారీ కుటుంబమైనా అన్నీ పోగొట్టుకున్న ఆ కుటుంబంలో మళ్ళీ   పేదరికమే చూస్తావు అని ఆలోచిస్తున్నానమ్మా”
“అన్నయ్య యాక్సిడెంట్ లో పోయాక తట్టుకోలేని అమ్మ, జబ్బుపడి మంచానపడి చనిపోయాక వున్నడబ్బంతా పోవడంతో మనకు ఈ పరిస్థితి వచ్చింది. నా పెళ్ళి మీకు మరింత కష్టాన్ని తెచ్చి పెట్టకూడదు. ఈ సంబంధం మనలను వెతుక్కుంటూ వచ్చింది. నేను సర్దుకుపోగలను. కష్టపడగలను. అంగీకరించండి” అని ధైర్యంగా చెప్పిందా రోజు.
పెళ్లి ఆర్బాటం లేకుండా గుడిలో చేస్తే చాలు అన్నారు. ఇరువైపులా కలిసి 50 మందిని మించి లేరు.
మంగళ సూత్రధారణ తరువాత అత్తగారు విశాలమ్మ సన్నటి చంద్రహారం గొలుసు కమల మెడలో వేస్తూ
“నాకు పెళ్లి అయినప్పుడు నిండుగా నగలు పెట్టారు. అన్నీ హరించుకుపోయినా కోడలి కోసం ఇది దాచా..” అంటే మురిసిపోయింది కమల. పుట్టినప్పటి నుండీ బంగారు గొలుసెరగని ఆమె మెడకు ఆ గొలుసు భారంగా అనిపించింది..
అతారిల్లు చేరాక పరిస్థితి అర్థం అయ్యింది కమలకు.
చూడటానికి పెద్ద ఇల్లు అయినా చాలా పాతది. ఒకప్పుడు నిండుగా వస్తువులతో వుండేదేమో కానీ ఇప్పుడు దీనంగా వుంది.
వంటిల్లు పెద్దదే కానీ సరుకులు నిండుగా వుండవు. ప్రతినెలా ఏదైనా వస్తువు అమ్ముకోవాలసిందే !
విశ్వనాథం అన్నీ పోయాయన్న బాధలో పెరాలసిస్ పాలై ఎడం చెయ్యి పని చెయ్యక  రోగిష్టిగా మిగిలిపోయ్యాడు.
సూరి డిగ్రీ చదువుకున్నా ఉద్యోగం చెయ్యడు!
నెలతిరిగేసరికి డబ్బులు లేక అవస్థ పడాల్సిందే!
పాత వైభోగపు గుర్తులుగా మిగిలిన వస్తువులను అమ్ముకుంటూ గడిపేస్తున్నారు.
ఎవరైనా ఇంటి కి వస్తే జమీందారీ హోదాలోనే మాట్లాడుతారు.!
ఇవన్నీ అర్థం చేసుకోవడానికి కమలకు నెల్లాళ్ళు పట్టింది
ఇంట్లో తినడానికి చారు మెతుకులు తప్ప వేరు గతి వుండదు అప్పుడప్పుడూ.
కమల ఆలోచించి పెరడు కొంత మేరా బాగు చేసి తవ్వి పాదులు చేసి మిరప విత్తనాలు వేసింది. పక్కింటి వారి దగ్గర బచ్చలి తీగ తెచ్చి నాటింది. విత్తనాలు తెమ్మన్నదుకు సూరి కోప్పడ్డాడు. మట్టిని తవ్వుతున్న కమలతో “ఈ పనులు చేయడం మన ఇంటా వంటా లేదు” అంది అత్తగారు.
మామయ్య గారు గమనించినా ప్రశ్నంచలేదు.
రెండవ నెలలో భర్తను నిలదీసింది.
‘ఇంట్లో జరుగుబాటు లేదు. మీరు డిగ్రీ చదువుకున్నారు ఏదైనా ఉద్యోగ ప్రయత్నం చెయ్యచ్చు గదా” అని.
“ఉద్యోగాలు చేసే కుటుంబం కాదు మాది..” సూరి సమాధానం.
‘అది ఒకప్పటి పరిస్థితి. కాలం మారింది. ఇలా నెలకో వస్తువు అమ్ముకుంటూ పొతే ఏమి మిగులుతుంది? ఆలోచించండి”
సూరి తీవ్రంగా చూశాడు కమలవైపు.
ఈ మధ్య కమల అన్నిటినీ ప్రశ్నిస్తూ ఒక తిరుగుబాటుదారులా కనిపిస్తూంది అతనికి.
ఒక రోజు కాఫీ పొడి కావాలని ఎదురుగా వున్న కొట్టుకు వెళ్లి వస్తే  విశాలమ్మకు కోపం వచ్చింది.
“మన ఇంటి పరువు బజారుకెక్కుతోంది…ఇలా రోడ్డుమీద తిరగటం మన ఇంటా వంటా లేదు…”అని గట్టిగా మందలించింది. విశ్వనాథం నుండీ చిన్న మాట కూడా రాలేదు.
“మన పని మనం చేసుకోవడంలో తప్పు లేదు అత్తయ్యా” అన్న కమలను చూస్తూ
“నీ భార్యకు నోరు ఎక్కువ అవుతూంది…”అంది కొడుకుతో.
“ఇలాటి పిచ్చిపనులు చేసి అమ్మను నొప్పించకు..” అన్నాడు సూరి.
“మీరు ఎప్పుడు తెలుసుకుంటారో తెలియదు. మా తాతలు నేతులు తాగారు మా మూతులు వాసన చూడండి” అన్న సామెతలా వుంది. ఒకప్పటి వైభోగం ఇప్పుడు లేదు కదా..మన కాళ్ళ మీద మనం నిలబడి తేనే గౌరవం..హీనస్థితిని ఎదుర్కోవాలే గాని, దాచిపెడతారా? ఎన్ని రోజులు???” భార్య మాట్లాడుతూంటే కోపంగా చూస్తూ చెయ్యిపట్టుకుని రూమ్ లోకి లాగి విసురుగా మంచం మీద పడుకున్నాడు సూరి
తమ కుటుంబం ఎంత ఉన్నతస్థాయిలో బతికిందీ కమలకేమి తెలుసు? బీదపిల్ల సర్దుకుపోతుంది అనుకుంటే ప్రతిదానికీ అడ్డుపడతా వుంది. పైగా “పని చేసి సంపాదించలేవా??”అని సవాలు చేస్తా వుంది..పని చెయ్యడం అంటే ఒకరికింద  వున్నట్టే, అది అలవాటు లేదు.. పరిస్థితి మారాక కూడా  అమ్మ పద్దతిగా వుండటం లేదా? కమలనే అడ్డం తిరుగుతా వుంది. నాలుగు పీకి దారికి తెచ్చుకుందామని వున్నా కమల చెప్పింది నిజమే  కదా అని మనసు నిలదీస్తా  వుంది…
అమ్మడానికి గదిలో వస్తువులు తక్కువైపోతూ వున్నాయి. మన బతుకు ఇంతే అనే అమ్మ..
మారు మాట్లాడని నాన్న…అన్నిటికీ ఎందుకిలా?అని ప్రశ్నించే కమల!!
సూరికి తలనొప్పి ఎక్కువైంది!!
తరువాత కొన్నిరోజులు కమల ఎక్కువ మాట్లాడలేదు. మధ్యాహ్నం పూట ఎవరూ గమనించకుండా పక్కింటికి వెళ్లి వచ్చింది.
విశాలమ్మకు జ్వరం వచ్చింది, డాక్టర్ కూ మందులకూ మరో రెండు వస్తువులు ఖర్చయినాయి. రూమ్ తెరిచినప్పుడు కమల గమనిస్తే రూమ్ లో ఒక పక్కగా కొన్ని భోషాణాలు మిగిలి వున్నాయి.
విశాలమ్మ కోలుకున్నాక ఇంటి ముందు వరండాలో వున్న ఖచేరీ రూమును క్లీన్ చేసింది కమల. హాలులో మూలగా వున్న పాత జంఖానా తీసి రూములో పరిచింది
“ఏమి జరుగుతా వుంది?” నిలదీసింది విశాలమ్మ.
“ప౦చాయితీ ఆఫీసువాళ్ళకు  ఒక గది కావాలని అన్నారుట. బయట ఖచేరి రూము బాడుగకు ఇవ్వాలని క్లీన్ చేసినా..”
“అన్నీ పేద బుద్దులే నీవి. మనిల్లు బాడుగకు ఇస్తే అందరూ ఏమనుకుంటారు?”
“ఏమీ అనుకోరు…అనుకున్నా పరవాలేదు…నావి పేద బుద్దులే. కానీ బతుకు తెరువు ఆలోచనలు. జమీందారులని పనులు చెయ్యకుండా, ఆస్తి అంతా పోయినా మేము  గొప్ప అని నలుగురూ అనుకోవాలని అనుకుంటున్నారే  మీవి వక్రబుద్దులు… కాలం మారింది అత్తయ్యా, మీరు ఆ ప్రపంచం నుండీ బయటకు రండి. ఎన్ని రోజులు వస్తువులు అమ్ముకుని బతుకుతాము? రేపు నాకు పిల్లలు పుడితే ఏమి పెట్టి పోషిస్తాము? ఆలోచించండి…మీరు చెప్పండి మామయ్యా…”అని విశ్వనాదాన్ని  చూసింది కమల
విశ్వనాథం తలెత్తి కమలను చూసిన చూపులో కోపం లేదు… సమ్మతం కనిపించి కొంచెం ధైర్యం వచ్చింది.
“అంతే కాదు అత్తయ్య నేను డ్వాక్రా గ్రూపులో చేరినాను. డ్వాక్రా లో లోన్స్ ఇస్తారు. దానితో విస్తర్లు  చేసే మిషన్లు, చిప్స్ చేసే మిషన్లు తీసుకుని చిన్న కుటీర పరిశ్రమలాగా మొదలు పెట్టాలని నిర్ణయించు కున్నాము. ఇలా చేస్తే కొంత డబ్బు మన చేతికి వస్తుంది..రూముకు వచ్చే బాడుగ మనకు తోడూ అవుతుంది…”ఆపింది కమల.
విశాలమ్మ కమలను ఆశ్చర్యంగా, విస్మయంగా చూస్తూవుంటే నెమ్మదిగా వెళ్లి అత్తయ్య కాళ్ళ దగ్గర కూర్చుంది.
“అత్తయ్యా మీకు ఎదురు తిరుగుతున్నానని అనుకోవద్దు. ఎలా బతకాలో యోచన చేస్తున్నాను. భ్రమలతో జీవించడం మానుకుందాం. మన కోసం మనం కష్టపడ్డంలో నామోషీ లేదు. జమీందారీ పోయాక మనం మామూలు మనుష్యులమే. ఏ పని చేసినా గౌరవంగానే వుంటుంది.. మా ఆయనకు తగ్గ ఉద్యోగం చూదాం. మేమిద్దరం కష్టపడితే బతుకు బాగు పడుతుంది..ఆలోచించండి”అని విశాలమ్మ కాళ్ళు పట్టుకుంది.. విశాలమ్మ  అప్రయత్నంగా కమల తలమీద చెయ్యి వేసింది.
విశ్వనాథం ముఖాన చిరునవ్వు వెలిసింది!!
కాలాను గుణం గా కొత్త అవకాశాలను అందిపుచ్చు కావాలన్న ఆలోచన సూరికి వచ్చింది
పోయిన సంపదతో సాంప్రదాయాలు వదలలేక అష్టకష్టాలూ పడ్డ వాళ్ళ జీవితాల్లోకి కొత్త వెలుగు వచ్చింది.
**************
.
రచన: నిష్కల శ్రీనాథ్
            బయ్యప్పనహళ్ళి (బెంగళూరు)మెట్రో స్టేషన్ సమయం 7:45 మెట్రో ఎక్కేవాళ్ళు దిగేవారితో రద్దీగా ఉంది. ఈ నగరానికి వచ్చిన దగ్గర నుండి హడావిడి గా మనుషులు పరిగెత్తడం చూసి అలవాటు అయిపోయిన స్వప్న మాత్రం మెల్లగా సెక్యూరిటీ చెక్ ముగించుకుని లోపలికి వెళుతూ ఫోన్ కి ఇయర్ ఫోన్స్ పెట్టి చెవిలో పెట్టుకుంది. ఈ ప్రపంచంతో సంబంధం లేనట్టు ఆ పాత మధురాలు వింటూ మెట్లు ఎక్కడం మొదలుపెట్టింది. టికెట్ కౌంటర్ దగ్గరకు వచ్చాక గుర్తు వచ్చింది మెట్రో కార్డు రీఛార్జి చేయించాలని చాలా మందే ఉన్నారు. కాని ఎలాగూ టైం ఉంది కదా అని కౌంటర్ దగ్గర నిల్చుంది. చుట్టూ పరికించి చూసేసరికి ఎందుకో పండగ వాతావరణంలా ఉంది. అందరు జంటలుగా కనిపిస్తున్నారు. వాళ్ళ ముఖంలో ఎదో తెలియని ఆనందం. ‘ నాకు తెలియని పండగ ఏంటి అబ్బా ‘ అనుకుంటూ ఆ రోజు తేది చూసింది. అప్పుడు గుర్తు వచ్చింది ప్రేమికుల రోజు అని .
               తన లో తానే నవ్వుకుంది స్వప్న ఇంతలో కౌంటర్ దగ్గరకు రావడంతో ఆలోచన మాని డబ్బులు ఇచ్చి రీఛార్జి చేసుకుంది. అప్పుడే ఒక ట్రైన్ వెళ్లిపోయింది. చేసేది ఏమి లేక అక్కడ బెంచ్ మీద కూర్చుని మళ్ళీ పాటలు వినడం మొదలు పెట్టింది. అప్పుడు మొదలు అయింది తనకి నచ్చిన పాట ‘ నన్ను వదిలి నీవు పోలేవు లే అదే నిజము లే. ….’ స్వప్న కళ్లలో మెరుపు పెదవుల పై చిరునవ్వు తన కళ్ళు ఎవరినో వెతుకుతున్నాయి స్వప్న ఆలోచనలు 6 నెలల వెనక్కు వెళ్లాయి. ఆరోజు కూడా ఇలాగే ట్రైన్ లో పాటలు వింటూ ఉంది ఇయర్ ఫోన్స్ ఒకవైపు పని చేయక పోవడంతో ఒక వైపే వినిపిస్తుంది పాట. మరో వైపు ట్రైన్ లో వాళ్ళ మాటలు వినిపిస్తున్నాయి. అకస్మాత్తుగా రెండో వైపు కూడా అదే పాట మరో వైపు ఏ చరణంలో ఉందో అదే వినిపిస్తుంది. ఆశ్చర్య పోయింది. స్వప్న పాట వినిపించిన వైపు చూసింది ఇయర్ ఫోన్స్ ని ఫోన్ కి పెట్టడానికి ఇబ్బంది పడుతున్న ఆకాశ్ కనిపించాడు. మొట్ట మొదటి సారి చూడగానే నచ్చేసాడు స్వప్నకి. ఎందుకో స్వప్నకి అర్ధం కాలేదు కాని ఇట్టే ఆకర్షించే శక్తీ అబ్బాయిలో ఉందేమో అనుకుంది కాని తన లాంటి అభిరుచి ఉన్న అబ్బాయి అదే ట్రైన్ లో తన ఎదురుగా కూర్చుని అదే పాట వినడం ఒకింత ఆశ్చర్యానికి గురి అయింది స్వప్న అప్పటి నుండి ఆకాశ్ ని గమనించడం మొదలు పెట్టింది కాల క్రమేణా అబ్బాయి పేరు ఆకాశ్ అని బ్యాంకు లో పని చేస్తున్నాడు అని తెలుసుకుంది  ఏమి తెలియక పోయినా ఎందుకో అబ్బాయి మీద ఒక రకమైన ఆకర్షణ కలిగింది ఆఫీస్ వేళలు కూడా  ఒకటే కావడం వల్ల దాదాపు ఇద్దరు ఒకే ట్రైన్ ఎక్కేవారు అలా అలా స్వప్న అ అబ్బాయి గురించి ఎదురుచూసి తను వచ్చాకే ట్రైన్ ఎక్కడం మొదలు పెట్టింది.
                             రోజు పీజీ(హాస్టల్) కి రాగానే స్వప్న రూమ్మెట్ స్వాతి తో ఈ విషయాలన్నీ చెప్పడం అలవాటు గా మారింది 5 సంవత్సరాలు గా స్వప్న ని చూస్తున్న స్వాతి కి ఇది ఆశ్చర్యానికి గురి చేసేది ఎవరితోనూ ఎక్కువగా కలవని తన పరిధి దాటి ఏ విషయాన్నీ పట్టించుకోని స్వప్న ఒక అబ్బాయి మీద అంత ఆసక్తి ఎందుకు చుపిస్తూoదో అర్ధం అయ్యేది కాదు ఇద్దరు ఒకే ఊరి వాళ్లు స్వాతి స్వప్న కి రెండేళ్లు సీనియర్ స్వాతి ఇక్కడ ఉండబట్టే స్వప్న తల్లితండ్రులు బెంగళూరు పంపారు అంతవరకు హాస్టల్ భోజనాన్ని తినలేక పోయిన స్వాతి  కి స్వప్న ఒక అన్నదాత లా అనిపించేది స్వప్న చేసే వంటలకు స్వప్న కి అభిమాని గా మారిపోయింది స్వప్న చేసే ఘమఁ ఘమఁ లాడే వంటలు తను మోసుకువచ్చే వేడి వేడి కబుర్లు తో ఇద్దరు ప్రపంచాన్నే మర్చిపోయేవారు.
                                 “ఎక్స్ క్యూస్ మీ ” అన్న పక్కన అమ్మాయి అభ్యర్ధన తో ఆలోచనల నుండి బయటకు వచ్చింది ట్రైన్ వస్తుంది అందుకే అందరు హడావిడి పడుతున్నారు తన కళ్ళు ఎదురు చూసిన చెలికాడు కుడి పక్కన కాస్త దూరం గా తెల్ల రంగు చొక్కా కింద బూడిద రంగు ప్యాంటు వేసుకుని హుందాగా నిల్చున్నాడు తన బట్టల వైపు చూసుకుంది తెల్ల రంగు అక్కడక్కడ నీలం రంగు పువ్వుల చుడీదార్ కాలేజీ లో ఉన్నప్పుడు తనకు నచ్చిన అమ్మాయి ఏ రంగు డ్రెస్ వేసుకుని వస్తే అదే రంగు చొక్కా వేసుకుంటే ఆనందించేవాళ్లు అబ్బాయిలు లేకపొతే వాళ్ళ ఫ్రెండ్స్ ఎవరైనా వేసుకుని వస్తే చొక్కాలు మార్చుకునే వాళ్లు అని స్నేహితురాలు చెప్పిన విషయం విని నవ్వుకుంది అప్పుడు ఇప్పుడు తను కూడా అలాగే ఆలోచిస్తుంది అనుకుంటూ ట్రైన్ ఎక్కింది.
                         *****************
                          ” ఏంటి ఈరోజు లేట్ అయినట్టు ఉంది ఆఫీస్ లోన లేక ట్రాఫిక్ లోనా ??” అంటూ అడుగుతున్న స్వాతి ని చూసి నిట్టూరుస్తూ ” ఆఫీస్ లొనే ” అంటూ బట్టలు తీసుకుని బాత్రూమ్ లోకి వెళ్లింది ” చపాతీ లు చేస్తాను ఇదిగో కూర చెయ్యి ” అంటూ కడాయి స్వప్న చేతికి ఇచ్చింది ” ఏంటి ఈరోజు విశేషాలు అవును ప్రేమికుల రోజు కదా ” అంటూ కొంటె గా స్వప్న వైపు చూసింది స్వాతి ” అంత లేదు తల్లి ఆఫీస్ లో మీటింగ్ వల్ల లేట్ పైగా అమ్మ వచ్చి 3 నెలలు అవుతుంది ఇంటికి రమ్మని అడుగుతుంది అందుకే టికెట్స్ బుక్ చేస్తు టైం చూసుకోలేదు ఏమి ప్రేమికుల రోజో ఏంటో ఈరోజు అంతా పని తో అయిపోయింది” అంటూ నీరసం గా గరిటే తిప్పింది ” అది సరే ఇంతకి మన హీరో గారి సంగతి ఏంటి??” అంటూ కన్ను కొట్టింది స్వాతి వెంటనే స్వప్న ముఖం వెయ్యి వోల్ట్ బల్బు లా మారింది ఉత్సాహం గా చెప్పడం మొదలుపెట్టింది .
                       ” మరి ఎప్పుడు మాట్లాడతావు తనతో ” అంది స్వాతి తన మంచం మీద దుప్పటి సరిచేసుకుంటూ ” అమ్మో మాట్లాడటమే నాకు మాములుగా ఎవరితోనైనా మాటలు మొదలు పెట్టాలంటే భయం అలాంటిది నేను నేనుగా వెళ్ళి ఆ అబ్బాయి తో మాట్లాడాలి అంటే నా వల్ల కాదు ” అంటూ స్వాతి వైపు తిరిగి పడుకుంది స్వప్న ” అయితే మరి దీనిని ఏమంటారు ప్రేమా? ఇష్టమా?? లేక నీకు పెళ్ళి ఇంకొకరితో అయ్యేంత వరకు ఇలాగే చుస్తూ ఉండిపోతావా?”  ” ఇది ప్రేమో? ఇష్టమో? ఆకర్షణొ ? తెలిదు కానీ ఈ అనుభూతి మాత్రం చాలా బాగుంది” అన్న స్వప్న మాటలకూ పెదవి విరుస్తూ ” ఏది ఏమైనా త్వరగా అది ఏంటో తెలుసుకో ఎందుకంటే నీకు త్వరలో సంబంధాలు చూడటం మొదలుపెడతారు అప్పుడు మనసు మార్చుకోవటం కష్టం అవుతుంది” అంటూ కళ్ళు మూసుకుంది స్వాతి వైపే చుస్తూ స్వప్న ఆలోచనలో మునిగిపోయింది.
                         *****************
                                     ” ఏంటే ఇంత చిక్కిపోయావు నీ వంట నువ్వే తినలేక పోతున్నావా?” అంటూన్న తల్లి  వంక కోపంగా చుస్తూ ” అమ్మా నీ కన్నా నేనే నయం పాపం అన్నయ్య ని, నాన్నని చూస్తే జాలి వేస్తుంది ” అంటూ సోఫాలో కూర్చుంది స్వప్న. అందరి నవ్వులతో ఆ ఇంట్లో సందడి మొదలు అయ్యింది.
                                   ” నాన్న నాకు చెప్పకుండా పెళ్ళి చూపులు ఎలా నిర్ణయించారు ? అసలు నా పెళ్ళి ఆలోచనలు మీకు మొదలుఅయినట్టు నాకు చెప్పనేలేదు ” ఆందోళన గా స్వప్న తన తల్లి తండ్రుల వంక చుస్తూ అడిగింది .” లేదు రా కిందటి వారమే నీ ఫోటో ఇచ్చాను. వెంటనే ఈ సంబంధం వచ్చింది కానీ నీకు అప్పుడే చెపితే కోపంతో ఇంటికి రావేమో అని ఇప్పుడు చెప్పాము. నీకు నచ్చకపోతే మేము అడ్డు చెప్పము సరే నా” అని తండ్రీ భరోసా ఇవ్వగానే ఆనందంగా తల ఊపింది స్వప్న .
                                     “స్వప్న వాళ్ళు వచ్చేసారు నువ్వు తయారుగానే ఉన్నావు కదా ” అంటూ తల్లి గది లోకి వచ్చి అడగగానే అవును అన్నట్టు తల ఊపింది స్వప్న. కానీ ఎదో మూలన అనిపించింది ఎంతయైన మొదటి పెళ్ళి చూపులు అబ్బాయి ఎలా ఉన్నాడో చూడాలని ఉత్సాహం కలిగింది స్వప్నకి. మెల్లగా తలుపు వెనక నక్కి హాల్ లో ఉన్న వాళ్ళని చూడటానికి ప్రయత్నించసాగింది. అబ్బాయి వాళ్ళ అమ్మ నాన్న కనిపిస్తున్నారు. ఇంకో ఇద్దరు వ్యక్తులు కూడా ఉన్నారని తెలుస్తుంది. కానీ వాళ్ళు కనిపించడానికి ఇంకాస్త ముందుకు వెళ్లాలి. కర్టెన్ వేసే ఉంది కాబట్టి తను వేసే వేషాలు కనపడవు. తల ఇంకాస్త వంచి చూసింది. నల్ల రంగు జీన్స్ పైన కాషాయం రంగు టీ షర్ట్ కనిపిస్తుంది . ఇంకొంచెం వంగింది ముఖం కనిపించడం తలుపుకి అడ్డం గా వేసిన కుర్చీ తగులుకోవడం ఒకేసారి జరిగింది. ఇది నిజమా? కలా? అనుకుని  దెబ్బకి లోపలికి వచ్చి కూర్చుంది తను చూసింది ఎవరినో కాదు ఆకాశ్ ని  “నేడే ఈనాడే కరుణించే నన్ను చెలికాడే …..” అని ఒక పాట మనసులో వేసుకుని మురిసిపోతూ ఉన్న సమయంలో ” స్వప్న రా ” అంటూ తల్లి వచ్చి పిలుచుకుని వెళ్లింది .
                              “మా అమ్మాయి” అంటూ పరిచయం చేసింది తల్లి. అందరికి నమస్కారం పెట్టి కూర్చుంది స్వప్న. వాళ్ళు అడిగిన దానికి సమాధానం చెప్తుంటే తల్లి అందరికి ఫలహారాలు తీసుకువచ్చింది ” బాబు పెద్ద వాళ్ళ మాటలు అయిపోయాయి ఇప్పుడు మీరు మాట్లాడుకొండి అబ్బాయి ని మేడ మీదకి తీసుకువెళ్ళమ్మా” అంటూ కూతురు తో చెప్పాడు తండ్రీ సరే అన్నట్టు తల ఊపి అబ్బాయి సూటిగా చూడలేక కాళ్ళ వంక చూసింది తను ఊహించినట్టు గా నల్ల రంగు జీన్స్ కాకుండా పక్కన ఉన్న ముదురు నీలం రంగు జీన్స్ సోఫా లో నుండి లేచి నిలచో వడం తో స్వప్న కి ఏమి అర్ధం కాలేదు తల వెనక్కు తిప్పి కళ్లలో నుండి ఉబికి వస్తున్న కన్నీరు ఆపుకుంటూ మేడ మెట్ల వైపు నడిచింది.
                       ” నా పేరు, ఉద్యోగం అన్నీ మీ వాళ్ళు చెప్పే ఉంటారు ఇక పోతే నా గురించి మీకు చెప్పాలని అనుకుంటున్నాను తరువాత మీ గురించి చెప్పండి నిజం చెప్పాలంటే మీ ఫోటో చూడగానే సరే అనేసాను అందుకే మీరు వైజాగ్ కి వచ్చారు అని తెలియగానే అమ్మ రమ్మని ఫోన్ చేసింది నా ఉద్యోగం వల్ల వాళ్లతో కలిసి ఉండడం తక్కువే నాకు…” ఈలోగా తన ఫోన్ మోగడం తో తీసి మాట్లాడటం మొదలుపెట్టాడు
          “హలో ! ఆ రమ్య చెప్పు ,అవును ఆకాశ్ చేసాడు తన ఫోన్ రిపేర్ కి ఇచ్చాడు అది చెప్పడానికే చేసాడు ఇవ్వాలా వాడికి ఒక్క నిమిషం ” ” ఎక్స్ క్యూస్ మీ ” అంటూ స్వప్న తో అని క్రిందనే ఉన్న ఆకాశ్ ని పిలిచాడు ” ఎవరు అన్నయ్య ?” అంటూ ఆకాశ్ వచ్చాడు ” రమ్య రా ” అంటూ ఫోన్ చేతికి ఇచ్చి స్వప్న దగ్గరికి వచ్చి కూర్చున్నాడు  ఎదో మాట్లాడబోతుంటే స్వప్న మధ్యలో కల్పించుకుని ” అరవింద్ గారు నన్ను క్షమించండి నాకు అప్పుడే పెళ్ళి చేసుకోవాలని లేదు ఒక 3 సంవత్సరాలు ఉద్యోగం చేసి అప్పుడు సొంతం గా తడి చెత్త తో వచ్చే ఉపయోగాల తో ఒక చిన్న బిజినెస్ మొదలు పెట్టాలని ఆలోచన పెళ్ళి అయ్యాక కూడా చెయ్యచ్చు అని అనుకోవచ్చు కానీ కొత్త బాధ్యతలు వచ్చాక మన కలలను వేరే వారికీ అనుగుణం గా మార్చుకోవలసి వస్తుంది అది నాకు ఇష్టం లేదు మీకు శ్రమ కలిగించినందుకు క్షమించండి” అంటూన్న స్వప్న కేసి అభిమానం గా చూస్తూ ” బాగుంది మీ లక్ష్యం నాకు మీ గురించి 3 సంవత్సరాలు ఎదురు చూడాలని ఉంది కానీ ఇందాక చూసారు గా మా తమ్ముడు చిన్నాన్న కొడుకు వాడికి నిచ్చితార్ధo అయిపోయింది 6 నెలల తరువాత పెళ్ళి ఈలోగా నాకు కూడా పెళ్ళి చేయాలనీ అమ్మ నాన్న అనుకుంటున్నారు మీకు  జీవిత భాగస్వామి  ని అవ్వలేక పోయిన ఒక స్నేహితుడి గా అనుకోండి మీ లక్ష్య సాధన లో ఎలాంటి అవసరం వచ్చినా నన్ను గుర్తుపెట్టుకోండి భయపడద్దు మా అమ్మ,నాన్న కి అభిప్రాయాలు కలవలేదు అని చెప్తాను” అంటూ నవ్వుతూ మెట్ల వైపు వెళ్లాడు అరవింద్.
                         *************
                                “ఏంటి స్వప్న ఇంకా ఎన్నాళ్ళు ఇలా నువ్వు వైజాగ్ నుండి వచ్చి నెల అవుతుంది ఇప్పటికి నువ్వు అ అబ్బాయిని మర్చిపోకపోతే ఎలా ఇంకొన్ని నెలలలో ఆ అబ్బాయికి వేరే పెళ్ళి అయిపోతుంది నువ్వు ఇంకా నీ జీవితం గురించి ఆలోచించు ” అంటూ స్వప్న కి బాక్స్ చేతికి ఇచ్చింది స్వాతి ” అదేం లేదు స్వాతి చాలా మంది ఇష్టపడినా ఎవ్వరి మీద కలగని ఇష్టం ఆ అబ్బాయి మీద కలిగింది కానీ చివరికి అది ఇలా అవుతుంది అనుకోలేదు అయినా ఇన్ని రోజులు షిఫ్ట్ మారడం తో తను కనిపించే అవకాశం లేదు అని కొంచెం దైర్యం చెప్పుకున్నా మళ్ళి ఈరోజు నుండి అదే షిఫ్ట్ అందుకే కాస్త ముందుగా వెళుతున్నాను కనిపించకుండా ఉండాలనే కోరుకుంటున్నాను” అంటూ బాధగా బ్యాగ్ తగిలించుకుని బయటకు నడిచింది స్వప్న .
                              “ట్రైన్ రిపేర్ ఆగిఁతూ ఇంద సైడ్ బన్ని ” అంటూ ఒక అమ్మాయి స్వప్నతో చెప్పడంతో ” ఎంత సేపు అవుతుంది” అని అడిగింది “వేరే ట్రైన్ వస్తది వెయిట్ మాడి ” అంది ఇంక చేసేది ఏమి లేక బెంచ్ మీద కూర్చుని ఆఫీస్ మెయిల్స్ చూసుకుంటుంది ఫోన్ లో ” ఎంత సేపు పడుతుంది ట్రైన్ రావడానికి” అన్న ప్రశ్న కి తల ఎత్తకుండానే “పది నిమిషాలు పడుతుంది” అని చెప్పింది కానీ ఎందుకో అనుమానం వచ్చి పక్కకి చూసింది ఆకాశ్ నవ్వుతు కనిపించాడు కాసేపు బిత్తరపోయింది తను అలా ఆశ్చర్యం గా చూడడం తో తనని గుర్తు పట్టలేదు అనుకుని ” మర్చిపోయారా ? అరవింద్  అన్నయ్య తో పాటు వచ్చాను కదా ” అన్నాడు  గుర్తు వచ్చింది అన్నట్టు తల ఊపింది ” నా పేరు ఆకాశ్ ” అంటూ పరిచయం చేసుకున్నాడు.
                      “ఏంటి జేపీ నగర్ లో ఆర్ బి ఐ లేఔట్ ఆ!!  నందిని హోటల్ ఉంది కదా అక్కడ మా బ్యాంకు ఒక పని చేద్దాం ఇద్దరం క్యాబ్ బుక్ చేసుకుంటే షేర్ చేసుకోవచ్చు త్వరగా కూడా వెళ్తాము ఏమంటారు? మీకు ఇబ్బంది లేకపొతేనే ?” ” పర్లేదు నేను కూడా ఆఫీస్ కి త్వరగా వెళ్ళచ్చు ” అంటూ మొహమాటం గానే క్యాబ్ ఎక్కింది.
                     స్వప్న లంచ్ బాక్స్ ఓపెన్ చేస్తు ఆలోచించింది ‘దేవుడు మళ్ళీ తనని ఎందుకు దగ్గర చేస్తున్నాడు ఇప్పుడిప్పుడే ఎదో మాములు మనిషిని అవుతున్నాను మళ్ళీ ఎందుకు ఆశ కల్పిస్తూన్నాడు లేదు తనకి కాస్త దూరం గా ఉండడమే మంచిది అనుకుని తినడం మొదలు పెట్టింది.
                                స్వాతి కి స్వప్న విషయం చెప్పగానే మంచం మీద నుండి కింద పడినంత పని చేసింది “నాకు పిచ్చిఎక్కుతుంది స్వప్న ” అంటూ జుట్టు పీక్కోవడం మొదలుపెట్టింది ” స్వాతి నేను మాత్రం నిర్ణయం తీసుకున్నాను ఈసారి మాత్రం సాటి ప్రయాణీకుడి గానే చూడాలని అందుకే సాయంత్రం కూడా కలిసి వచ్చినా నా మనస్సులో ఎలాంటి భావన లేదు వాళ్ళ అన్నయ్య తో నేను మాట్లాడింది అంతా ఆకాశ్ కి చెప్పాడట వాళ్ళ అన్నయ్య ఒక లక్ష్యం పెట్టుకుని దానికి కట్టుబడి ఉండడం బాగా నచ్చింది అంట తనకి, అప్పుడు తన పెళ్ళి గురించి అడిగాను ఇంకా తేది నిర్ణయించలేదు అని చెప్పాడు ” అంటూ ఉల్లిపాయలు తరగడo మొదలుపెట్టింది.
                            ******************
                           “ఆహా మీకు కూడా పాత పాటలు అంటే ఇష్టమా చాలా విచిత్రం గా ఉందే చాలా కామన్ పాయింట్స్ ఉన్నాయి మన ఇద్దరిలో ” అన్నాడు  ఉత్సాహం గా ఆకాశ్ ” పాటలే కాదు సినిమా లు కూడా ఇష్టం ఆదివారం అందరు కొత్త సినిమా గురించి ఎదురు చూస్తే నేను పాత సినిమాలు గురించి ఎదురు చూసేదానిని ” అంటూ చెప్పింది రెండు నెలల నుండి ఇద్దరు కలిసే ప్రయాణిస్తున్నారు ఎంత స్వప్న కలవకూడదు అనుకున్నా ఆకాశ్ తనంతట తాను కలిసే సరికి ఏమి అనలేకపోతుంది ఆకాశ్ కి ఫోన్ రావడం తో ఆలోచన నుండి బయటకి వచ్చింది నెంబర్ చూడగానే ఆకాశ్ ముఖం కోపం తో ఎర్రబడింది ” మావయ్య నేను చెప్పాల్సింది రాత్రే చెప్పాను ఇంకా రాయబారాలు నడపద్దు అని వాళ్ళకి చెప్పండి ఒకసారి నిర్ణయం తీసుకున్నాక నేను మార్చుకోలేను ఈ విషయం ఇంతటి తో వదిలేస్తే మంచిది ” అంటూ ఫోన్ పెట్టేసాడు .స్వప్న కి ఇదంతా ఇబ్బంది గా అనిపించినా అంత కోపం గా ఎప్పుడు చూడలేదు ఆకాశ్ ని అందుకే కారణం తెలుసుకోవాలని అనుకుంది ” ఏమైంది ఆకాశ్ గారు” అంటూ భయం భయంగా అడిగింది అప్పటికి గుర్తు వచ్చింది ఆకాశ్ కి పక్కన స్వప్న ఉంది అని ఇంక చెప్పక తప్పలేదు ఆకాశ్ కి ” అది మీకు తెలుసు గా నాకు నిశ్చితార్థo అయిందని అది వద్దు అనుకున్నాం ఎందుకు? ఏమిటి ?అని అడగద్దు ఎందుకంటే అమ్మాయి గురించి చెడు గా చెప్పాల్సి వస్తుంది ఏమైనా నచ్చని అలవాట్లు అయితే మార్చుకోగలను కానీ పూర్తిగా నేనే మారిపోవాలి అంటే ఎలా? అందుకే చాలా తర్జనబర్జన పడ్డాక ఆ నిర్ణయం తీసుకున్నాను అవకాశం కోల్పోయాక బాధపడే కన్నా ఉన్నప్పుడే వినియోగించుకోవడం మంచిది కదా ఇది జరిగి రెండు నెలలకి పైనే అయింది కానీ నిన్న రాత్రి మళ్ళీ వాళ్ళ నాన్నగారు రాయబారం పంపారు మా అమ్మాయి పెత్తనం చలాయించడం తప్పే ఇక నుండి అలా జరగదు అని కానీ ఒకసారి నిర్ణయం తీసుకున్నాక మళ్ళీ మార్చుకోలేను అని చెప్పేసాను మీరు చెప్పండి తప్పు చేశాను అంటారా?” అని అడిగాడు స్వప్న కి ఏమి చెప్పాలో తెలీలేదు ” నచ్చనప్పుడు అమ్మాయి ఐన అబ్బాయి ఐన ఎవరైనా వాళ్ళ జీవితం గురించి నిర్ణయం తీసుకునే హక్కు వాళ్లకి మాత్రమే ఉంటుంది మీరు సరి ఐన నిర్ణయం తీసుకున్నారు ” అంటూ అభినందించినట్టు మాట్లాడే సరికి ఆకాశ్ కాస్త తృప్తి చెందాడు .
                                       బట్టలు మడత పెడుతుంది అన్నమాటే గానీ స్వప్న మనసు ఎక్కడో ఆలోచిస్తుంది అది గమనించిన స్వాతి ” మేడం గారు ఊహల్లో విహరిస్తూనట్టు ఉన్నారు ” అంది వెటకారం గా దానికి సమాధానం గా నవ్వి పొద్దున్న జరిగింది చెప్పింది ” దేవుడా!! సూపర్ కదా అయితే ఇంక ఆ పెళ్ళి జరగదు అంటే తను ఇప్పుడు మళ్ళీ సింగిల్ నీకు లైన్ క్లియర్ అయింది అల్ ద్ బెస్ట్ ” అంటూ చేతులూ ఊపడం మొదలు పెట్టింది ” పూర్తిగా విను నాకు ఒకటి మాత్రం బాగా నచ్చింది పెళ్ళి రద్దు అనుకున్నా ఆ అమ్మాయి గురించి తప్పు గా చెప్పలేదు ” ” స్వప్న నిజం గా చెప్తున్నా  మన హీరో తో ఈ రెండు నెలల సావాసం లో మొట్ట మొదటి సారిగా మళ్ళీ అదే మెరుపు కనిపిస్తుంది ని కళ్లలో ” ” చాలు ఒకసారి తిన్న దెబ్బ అదేం లేదు లేని పోనీ ఆశలు కల్పించకుండా గప్ చుప్ గా పడుకో ” అంటూ లైట్ ఆపింది .
                        *************
                    “ఏమి చెయ్యను ఈ వర్షం ఆగటం లేదు వర్షం కి మెట్రో కూడా ఆపేశారoట బస్ లు కూడా ఏమి రావట్లేదు ” “ఇప్పుడు ఎక్కడ ఉన్నావ్ మరి” అని ఆందోళన గా అడిగింది స్వాతి ” ఆకాశ్ వాళ్ళ బ్యాంకు దగ్గర బస్ స్టాప్ లో ఉన్నాను ఇంతవరకు నడుచుకుని వచ్చాను ఏమైనా దొరుకుతాయి ఏమో అని ” అని అంది స్వప్న “సరే ఇంక మాట్లాడకుండా ఆకాశ్ వాళ్ళ బ్యాంకు కి వెళ్లు తనతో ఉండు ఒంటరిగా ఉండటం సేఫ్ కాదు పైగా వర్షం లో తడిచావు జాగ్రత్త కలిసాక మెసేజ్ పెట్టు” అంది స్వాతి.
                            “ఏంటి సర్ప్రైజ్ మీరు మా బ్యాంకు కి ?” అడిగాడు ఆకాశ్ కుతూహలం గా విషయం అంతా చెప్పాక పరిస్ధితి అర్ధం చేసుకుని “ఒక పని చేద్దాం ఇప్పుడు కష్టపడి ఏ ఆటో నో పట్టుకుని వెళ్లినా కనీసం 4 లేదా 5 గంటలు పడుతుంది ఇప్పుడు 8 అవుతుంది మీరు మీ పీజీ కి నేను కస్తూరినగర్ లో ఉన్న మా ఇంటికి చేరేసరికి 12 ఐన అవుతుంది అందుకని మీరు ఏమి అనుకోను అంటే రేపు ఎలాగూ వీకెండ్ కదా మా ఫ్రెండ్ వాళ్ళ ఇల్లు ఇక్కడ దగ్గర లో ఉంది రాత్రి అక్కడ ఉండి ప్రొద్దున వెళ్దాం ఏమంటారు??” అన్నాడు స్వప్న కి ఏమి చెయ్యాలో తెలీలేదు ఈ పరిస్ధితి లో ఆకాశ్ చెప్పింది సబబు గానే ఉంది కానీ ఎదో మూల భయం గా ఉంది ” మరి వాళ్ళ ఇంట్లో ఎవరెవరు ఉంటారు?” అని అడిగింది ” ఇద్దరే కాకపోతే వాళ్ళ వైఫ్ ఇప్పుడు డెలివరీ కి అని పుట్టింటి కి వెళ్లింది మీకు ఇబ్బంది అయితే పైన ఓనర్ వాళ్లు కూడా తెలుగే వాళ్ళ ఇంట్లో ఉండచ్చు ” అని చెప్పి తన బ్యాగ్ సర్దుకోవడం మొదలు పెట్టాడు.
                            “ఆంటీ రాహుల్ చెప్పే ఉంటాడు ఫోన్ చేసి మీకు ” అంటున్న ఆకాశ్ వంక కాకుండా స్వప్న వంక చుస్తూ ” ఆ అమ్మాయి ఆ రాహుల్ కజిన్ ?” అని అడిగింది ఇంటి ఓనర్ ” అవును ఆంటీ సారీ ఆంటీ మీకు ఇబ్బంది పెట్టాము ” అన్నాడు “పర్లేదు బాబు కానీ కరెంటు పోయి పోయి వస్తుంది కొవ్వుత్తి ఉందో లేదో చూడండి లేకపొతే నన్ను అడగండి మళ్ళీ 9 అయితే పడుకుండి పోతాము ” అని అంది సరే అని కిందకు ఇంటి తాళం తీశాడు ” మీరు మా ఫ్రెండ్ కజిన్ అని చెప్పాను మిమ్మలిని అడిగితే అలాగే చెప్పండి” అంటూ లోపలికి నడిచాడు.
                            బట్టలు మార్చుకుని తల తుడుచుకుంటూ పక్క గది దగ్గరకి వచ్చిన ఆకాశ్ ఆ దృశ్యం చూసి అలా ఆగిపోయాడు గులాబీ రంగు చీర కట్టుకుని తల ఆరబెట్టుకుంటున్న స్వప్న ని చూడగానే ఆకాశ్ గుండె లయ తప్పింది మనసులో ఎదో మూలన “ఎంత వారు గానీ  వేదంతులైన గానీ వాలు చూపు శోకగానే తేలిపోదురోయ్…కైపు లో……” అన్న పాట వినిపించింది తడి ముంగురులు కళ్ల మీద పడుతుంటే వెనక్కి నెడుతూ ఆరబెట్టుకుంటున్న స్వప్న అతిలోక సుందరి లా కనిపించింది ఆకాశ్ కి ఒకసారి అలా గతం లోకి వెళ్లాడు  ‘ మొదటి సారి అన్నయ్య పెళ్ళి చూపుల లో చూసాను చాలా సాదా సీదా గా ఉంది అమ్మాయి అనుకున్న లక్ష్యం గురించి తెలిసాక ప్రత్యేకత ఉన్న అమ్మాయి అని తెలిసింది తనకు తెలియకుండానే ఆమె పట్ల ఆకర్షణ పెరుగుతుంది ఆమె తెలివి తేటలు,అభిరుచులు ,లక్ష్యం అన్నీ నచ్చాయి కానీ ఒకసారి బోల్తా పడ్డాను అందుకే ఏ నిర్ణయం అయినా ఎదుటి వారి మనసులో ఏముందో తెలుసుకుని తీసుకోవడం మంచిది’ “ఏమైనా కావాలా” అన్న ప్రశ్న కి ఆలోచనల నుండి బయటకు వచ్చాడు “మరి భోజనం సంగతి ఏంటి మీకు ఆకలి వేయటంలేదా?” అని అన్నాడు .
                   ఎదో పడిన శబ్దం వస్తే వంటగది లోకి వెళ్లాడు ఆకాశ్ అక్కడ  స్వప్న అరచేతులు నూనె తో తడిచిఉన్నాయి “సారీ నూనె గురించి డబ్బా తెరవాలిని ప్రయత్నిస్తూoటే ఇలా అయింది ” అంటూ సింక్ లో పడిన నూనె డబ్బా చూపించింది ” పర్లేదు ముందు మీరు చేతులు కడుక్కోoడి ” అని ఆకాశ్ అంటూ ఉండగానే కరెంటు పోయింది కంగారు లో తన చేతికి ఉన్న నూనె ఆకాశ్ ముఖానికి రాసింది వెంటనే కరెంటు రావడం తను చేసిన పనికి నాలుక కరుచుకుని సారీ చెప్పింది సింక్ లో నీళ్ళు రాకపోవడం తో బాత్రూమ్ లో నీళ్ళు ఉన్నాయని స్వప్న చెప్పింది కంట్లో కి నూనె వెళ్ళడం తో కనిపించటం లేదు ఆకాశ్ కి ” ఒక పని చేద్దాం మీరు నా చేతులూ పట్టుకోండి నేను మీకు దారి చెప్తాను ” అంది అలాగే పట్టుకున్నాడు కిటికీలు తెరిచి ఉన్నాయేమో గాలి బాగా వేస్తుంది ఆ గాలి కి స్వప్న జుట్టు సుతారంగా ఆకాశ్ చెవి ని తాకుతుంది ” కలవర మాఁయె మదిలో నా మదిలో …..” అనుకున్నాడు . ముందుగా స్వప్న చేతులు కడుక్కుని తరువాత ఆకాశ్ కి ముఖం కడుక్కోవడం లో సాయం చేసింది అప్పుడే చేతులు చాలా మృదువుగా ఉన్నాయి అంటూ ఆకాశ్ చేతులు పట్టుకోవడం తో వెంటనే చేతులు వెనక్కి తీసుకుంది ఆ హటాత్పరిణామం కి ఇద్దరు ఇబ్బంది పడి ఒకేసారి బయటకి వెళ్లాలనే తొందర లో ఇద్దరు ఒకరిఒకరు అడ్డు గా వచ్చి అటూ ఇటు వెళ్ళసాగారు అప్పుడు  ఆకాశ్ ముందుగా ఆగి స్వప్న కి దారి ఇచ్చాడు స్వప్న ముందుకు పడుతున్న తన జుట్టు ని వెనక్కి తీసుకుంటూ నవ్వుకుంటూ వెళ్లిపోయింది ఆకాశ్ అప్పుడు అర్ధం చేసుకున్నాడు స్వప్న కి కూడా తనంటే ఇష్టం ఉందని.
                          “నాకు ట్రాన్స్ఫర్ అయింది నర్సీపట్నం కి వచ్చే వారమే వెళ్ళిపోతున్నాను వచ్చే శుక్రవారం నా పుట్టినరోజు ఆరోజు కలుద్దామా ? మీకు కుదురుతుందా?” అన్నాడు తెల్లవారి బయలుదేరడానికి తయారుఅవుతున్న సమయం లో ” అదేంటి మీరు ఇంతవరకు చెప్పనే లేదు ” అంది స్వప్న  బాధగా ”  మనం ఈ వారం కలిసి ఆఫీస్ కి వెళ్ళడం కూడా అవ్వదు నేను కాస్త త్వరగా వెళ్లాలి అమ్మ,నాన్న ముందుగా వెళ్లిపోయారు సామాన్లు కూడా రేపు  పంపిస్తాను అవును అన్నయ్య పెళ్ళి కి చెప్పాడా ?” అని అడిగాడు “ఆ చెప్పారు నేను ఎలాగూ వైజాగ్ వెళ్లాలి మాకు తెలిసిన వాళ్ళ పెళ్ళి ఉంది అదే రోజు కాబట్టి పెళ్ళి కి తప్పకుండా వస్తాను అని చెప్పండి అరవింద్ గారికి ” అంటూ బ్యాగ్ తగిలించుకుని వెనక్కి చూడకుండా తలుపు దగ్గరకు వచ్చింది.
                           “స్వప్న పిచ్చి దానిలా మాట్లాడకు నువ్వే అంటున్నావు ఇష్టం ఉందేమో అని మళ్ళీ నువ్వే అంటున్నావు మనసులో ఏముందో తెలియట్లేదు అని అందుకే అంటున్నా తన పుట్టినరోజు కి పిలిచాడు కదా వెళ్ళు ఏమైనా చెప్పడానికే పిలిచాడు ఏమో ?” అంది స్వాతి స్వప్న చెప్పిందంతా విని ” లేదు స్వాతి కనీసం ట్రాన్స్ఫర్ గురించి ఒక్క మాట కూడా చెప్పలేదు తను నాకు కాస్త బాధగా అనిపించింది నేనే ఎక్కువ ఊహిస్తూన్నానూ ఏమో అనిపిస్తుంది ఈ విషయం ఇంతటి తో వదిలేయ్” అంటూ భారం గా కళ్ళు మూసుకుంది.
                          ********************
                          “బాగున్నారా! అరవింద్ గారు ఇప్పుడే అమ్మాయి ని చూసాను బాగుంది జంట బాగుంటారు” అంది మెచ్చుకోలూ గా దానికి అరవింద్ నవ్వుతు “థాంక్స్ అండి ఎలా ఉన్నారు?” ” బాగున్నాను ఇంతకి మీ తమ్ముడు ఎలా ఉన్నారు కనిపించట్లేదు ?” దానికి అరవింద్ ” ఓహ్ వాడు మీకు చెప్పలేదా చెడిపోయిన నిశ్చితార్థo బాగు చేయడానికి అక్కడ ప్రయత్నాలు జరుగుతున్నాయి ” అంటూ ఒక గుంపు వైపు చూపించాడు స్వప్న కి మాటలు రాలేదు అయినా అతి కష్టం మీద మాట తెచ్చుకుని “మరి ఆకాశ్ కి ఇష్టమేనా?” అని అడగలిగింది “ఏమో సంధి ప్రయత్నాలు సఫలం అయ్యే టట్లు ఉన్నాయి వాడికి ఇష్టమే అనుకుంటా ” అన్నాడు గుంపు వైపు చుస్తూ అంతే ఇంక అక్కడ ఉండలేకపోయింది ఉబికి వస్తున్న కన్నీరు ఆపుకుని “ఇప్పుడే వస్తాను “అంటూ వెళ్లిపోయింది ఎంత త్వరగా వెళ్ళినా స్వప్న కంట్లో  కన్నీరు గమనించాడు అరవింద్.
                       తెన్నేటి పార్క్ అని బోర్డు చూడగానే “ఇక్కడ ఆపు” అని ఆటో వాడికి చెప్పి డబ్బులు ఇచ్చి ఆటో దిగింది అలా నడుచుకుంటూ మెట్లు దిగి బీచ్ దగ్గరకి వచ్చి అక్కడ ఇసుక లో కూర్చుని ఏడవడం మొదలు పెట్టింది అలా చాలా సేపు ఏడ్చి అలసి పోయినట్టు గా బ్యాగ్ లో ఉన్న నీళ్ళ బాటిల్ తీసి తాగి మూత పెడుతుంటే “నాకు కొంచెం కావాలి నేను అలసిపోయాను ” అని గొంతు వినిపించింది ఆశ్చర్యం గా పక్కకి తిరిగి చూసింది చెమటలు కక్కుతూన్న ఆకాశ్ కనిపించాడు కోపం గా లేచి వెల్లబోతుoటే చటుక్కున స్వప్న చెయ్యి తీసుకుని మోకాళ్ల మీద కూర్చుని “నేను నిన్ను ప్రేమిస్తున్నాను జీవితాంతం నాకు తోడు గా ఉంటావా!!” అంటూ వేలి కి ఉంగరం తొడిగాడు అంతా రెప్పపాటున జరిగిపోవడం తో బిగుసుకుపోయింది స్వప్న “చెప్పు స్వప్న ” అని ఆకాశ్ అడగడం తో తేరుకుని సమ్మతమే అన్నట్టు తల ఊపి చిన్న చిరునవ్వు నవ్వింది .” అవును నేను ఇక్కడ ఉన్నట్టు నీకు ఎలా తెలుసు ?” అని అడిగింది ” అన్నయ్య జరిగిందంతా చెప్పి ని కళ్లలో నీరు చూసాను అని చెప్పగానే ఇంక అర్ధం అయింది నువ్వు కోపం తో కచ్చితం గా ఇక్కడికే వస్తావు అని ఒకసారి నువ్వే చెప్పావు కదా కోపం వచ్చిన,ఆనందం వచ్చిన ఇక్కడికి వస్తాను అని ” అన్నాడు ” అది సరే నిన్నటి వరకు మీరు ఇప్పుడు నువ్వు ఒకేసారి పిలుపు మారిపోయింది ఏంటి ? ఏంటి సంగతి ??” అని అడిగింది ” నువ్వు అనడం లో ఉన్న దగ్గరి తనం మీరు లో లేదు ” అంటూ దగ్గరకు రాబోయాడు “ఆ!ఆ! ఇప్పుడే మొదలైంది కాస్త దూరం గా ఉంటే మంచిది ” అంది ఆకాశ్ ఉత్సాహానికి అడ్డు కట్ట వేస్తూ ” సరే కనీసం సెలెబ్రేట్ చేసుకుందామా?” అన్నాడు సరే అన్నట్టు తల ఊపింది ఇద్దరు ముసి ముసి గా నవ్వుకున్నారు ఆకాశం వాళ్ళని దీవిస్తూన్నట్టు గా చిరు జల్లులు కురిపించసాగింది కెరటాలు ఆ జంట ని చూసి ఎగసి ఎగసి పడుతున్నాయి ఎక్కడో దూరం గా రేడియో లో “నన్ను వదిలి నీవు పోలెవు లే అది నిజము లే ….” అంటూ పాట వస్తుంది.
                      ********సమాప్తం******* 

రచన: ఆదూరి. హైమావతి.   
        అది ఒక మారుమూల గ్రామంలోని  ప్రభుత్వపాఠశాల. ఆదర్శ పాఠశాలగా ఎంపికైంది.  H. M.  రాజేంద్రప్రసాద్ గారు చాలా ఆదర్శ భావాలున్నవారు, వృత్తి పట్ల అంకిత భావం ఉన్నవారు. ఆయన తండ్రి స్వాతంత్య్ర సమరయోధులు,  అందుకే కుమారునికి ఆ పేరు పెట్టుకున్నారు. పాఠశాలలో విలువలు,  ఉప విలువలు మొత్తం’ 108 ‘ గురించీ పాఠశాల  ప్రార్ధనలో  బోధిస్తూ పిలల్ల చేత స్వఛ్ఛందంగా 2, 3 ని.  ఉపన్య సింపజేస్తారు.   ఉపాధ్యాయ బృందం,  పిల్లలు  అంతా వాటిని పాటించేలా కృషిచేస్తున్నారు.
          అలాంటి పాఠశాలలో ఆ సోమవారం నాడు ప్రార్ధన అయ్యాక,  H. M. గారు, ” ప్రియ విద్యార్ధులారా! ఈరోజు’ నిజాయితీ ‘అనే ఉప విలువ గురించీ మన ఏడో తరగతి విద్యార్ధి ‘ రాజు ‘ ఉపన్యసిస్తాడు. “అని అనౌన్స్ చేశారు.   తెల్లని పైజామా లాల్చీ ధరించిన,  ఒత్తైన రింగుల జుత్తున్న రాజు చిరునవ్వుతో చేతులు జోడిస్తూ వచ్చి ప్రధానో పాధ్యాయుని పక్కనే నిల్చుని,  నిదానంగా స్పష్టంగా మాట్లాడసాగాడు.
    ” ఉపాధ్యాయ బృందానికీ నా నమస్సులు! నా సోదర విద్యార్ధి బృందానికీ  శుభోదయం!                                                                                                                                                               ‘ని’జాయితీ అనేది మనలను మనం  –‘జా’గ్రత్తగా  –‘యి’న్స్ పెక్ట్ చేసుకునే  –‘తీ’రు  .  అనినా అభిప్రాయం.                                                                                                                                                                                                                                                                                                                                         దురుసుతనం,  అబద్ధం,  మోసం,  దొంగతనం వంటి దుర్గుణాలు లేక పోవడమే నిజాయితీ.  అంతే కాకుండా నిజాయితీ అంటేనమ్మకం,  విధేయత,  నిష్పక్ష పా తం,   చిత్తశుద్ధి,  యదార్ధం  అని కూడా చెప్పవచ్చు.  తెలిసో  తెలియకో  ఏదైనా తప్పు చేసిన వ్యక్తి తన తప్పును తాను గ్రహించి సరిదిద్దుకునే ప్రయత్నాన్ని నిజాయితీ అనవచ్చు. ఒక్క మాటలో చెప్పాలంటే  నిజాయితీ గా వ్యవహరించడమే “నిజాయితీ” అంటే. మనల్నిమనం ప్రతిక్షణం పరిశీలించుకుంటూ,   పరిశో ధించుకుంటూ పవిత్రమైన గుణాలను పాటించడమే నిజాయితీ.  ఈఒక్క గుణా న్నీ పాటిస్తే మానవుడు ఉన్నత స్థితిని పొందడం తధ్యం.  మన బళ్ళో ప్రతి ఒక్క రూ ఈ విలువలను పాటించను ప్రయత్నిస్తూనే ఉన్నాం. ఇలా ప్రతి భారతీయుడూ ముఖ్యంగా ప్రతి రాజకీయ నాయకుడూ, వ్యాపారీ,  ప్రభుత్వోద్యో గీ,  ప్రతి పౌరుడూ నిజాయితీ పాటిస్తే మనదేశం అగ్రస్థానంలో నిలుస్తుంది.
      బాలురుగా ఉన్నపుడు గాంధీజీ, ఆరు సంవత్సరాల వయస్సులో జార్జ్ వాషింగ్టన్,  రిటైరవబోతున్న రోజున కూడా మోక్షగుండం విశ్వేశ్వరయ్యగారు పాటించిన నిజాయితీ, తిలక్ మహాశయుడు,  వల్లభా య్ పటేల్, ఆయనకుమార్తె మణి బెహెన్—ఇంకా ఎందరో మహానుభావులు నిజాయితీ పాటించిన వారే! అందుకే వారిని మనం ఈనాడూ గుర్తుంచు కున్నాం. నిజాయితీ అనేది ఉపన్యా సాల్లో చెప్పేది కాదు,  పాటించేది మాత్రమే అని నా ఉద్దేశ్యం.  అందుకే ‘ఆనెస్టీ ఈజ్ ది బెస్ట్ పాలసీ ‘అన్నారు.  నామాటల్లో తప్పులుంటే మన్నించవల్సినదిగా ఉపా ధ్యాయ బృందాన్ని కోరుకుంటూ,  అందరికీ శలవు. ” అని చెప్పిన రాజు భుజం తట్టి గర్వంగా చూశారు H. M.  రాజేంద్రప్రసాద్ గారు.
         ప్రార్ధన పూర్తై అంతా తరగతి గదుల్లోకి వెళ్ళారు.  రాజును చూసి గర్వంగా ఫీలవుతూ రాజేంద్రప్రసాద్ గారు తన గదిలోకి వచ్చికూర్చున్నారు. ఆయన ఆలోచనలు ఒక్కసారి గతంలోకి మళ్ళాయి.
      ఆరోజు రాజేంద్రప్రసాద్ గారు మధ్యాహ్న భోజనం తర్వాత స్కూల్ కు వేగంగా నడచి వెళ్తున్నారు. తన వీధి తిరగ్గానే మైన్ రోడ్ మీద ఒక ఫంక్షన్ హాల్ ముందున్న కుప్పతోట్లోని ఎంగిలి విస్తారాకుల్లోని స్వీట్లు,  అన్నం ఏరుకు తింటున్న షుమారు ఐదారేళ్ల పిల్లవాడిని చూశాడు.  కుక్కలను తన ఎడంచేతిలోని పెద్ద కర్రతో అది లిస్తూ కుడిచేత్తో ఇడ్లీముక్కలు, గారె ముక్కలూ, స్వీట్లూ ఏరుకు తింటున్నాడు.
        రాజేంద్రప్రసాద్ గారి మనస్సు జాలితో నిండిపోయింది. ‘వ్యాస భగవాన్ అం తటి వారే ఆకలికి ఆగలేక తల్లి లాంటి కాశీనగరాన్నిశపించబోయారు. ఇహ ఈ పసివాడు ఇలా ఆకలికి ఆగలేక ఎంగిలి మెతుకులు ఏరుకు తినడం విశేషం కాకు న్నా భారత దేశంలోని పసి బాలలు ఇలా ఎంతమంది ఆకలికి ఆగలేక మెతుకు,  దొరక్క క్రమేపీ సంఘ విద్రోహాలకు పాల్పడుతున్నారో కదా! ఎన్ని పసి ప్రాయాలు ఇలా ఎండబారిపోతున్నాయోకదా! లోపలేమో తిన్నంత తిని ఎక్కువై పారేసే వా రూ,  బయట కుప్పతొట్లో ఎంగిలి మెతుకులు ఏరుకు తినే పసివారూ, ఎంత దౌర్భాగ్యం! తన చిన్నతనం ఆయనకు గుర్తొచ్చింది. అమ్మానాన్నా ఒక యాక్సిడెంటలో మరణించడంతో అనాధ ఐన తనను తన స్కూల్ మాస్టారుగారు వారాలు ఏర్పాటు చేసి చదువుకోను సహకరించారు .  లేకపోతే తాను ఎలామారిపోయి ఉండే వాడోకదా! తానుఅలా చదువు కున్న విషయం ఆయనెన్నడూ మరువడు.  ఆ రో జుల్లో అలా తిండి,  బట్ట,  పుస్తకాలు దొరకబట్టే తాను ఈరోజు ఇలా ఉపాధ్యాయుడు కాగలిగాడు,  అందుకే ఇలాంటిబాలలను చూస్తే తన మనస్సు బాధతో నిండి పోతుంది.  ‘అని ఆయన మనస్సు ఆవేదన చెందింది.
          వెంటనే వాడి రెక్కపుచ్చుకు లాగాడు. వాడు విదిలించాడు.  ఆ విదిలింపుకు వాడి చేయి తగిలి ఆయన కళ్ళజోడు క్రిందపడి పగిలి పోయింది కూడా. ఐనా ఆయన బలంగా వాడిని లాగి లేపి,  రెక్క గట్టిగా పట్టుకుని ఐదునిముషాల దూరంలో ఉన్న తన ఇంటికి తీసుకెళ్ళారు.  అప్పుడే వెళ్ళిన భర్త అంతలోనే తిరిగిరావడం, పక్కనే గోచీ గుడ్డతో ఉన్న పసివాడినీ చూసి ‘ఏమైంది?’ అన్నట్లు కళ్ళతోనే పలకరించింది ఆయన సతీమణి అరుణ.
      “అరుణా! ఇంట్లో అన్నమేమైనా ఉందా! ఉంటే పట్రా!” అంటూ ఆయన వాడి రెక్కపట్టుకుని గేట్ వద్ద ఉన్నట్యాప్  వద్దకు తీసుకెళ్ళి కూర్చోబెట్టారు. ట్యాప్ త్రిప్పి వాడి వంటిమీద నీరు పడుతుంటే,  తోటలోపని చేసి చేతులు కడుక్కోను ఉంచుకున్న సబ్బుబిళ్ళ ఇచ్చి రుద్దుకోమని సైగ చేశారు. వాడు భయం భయంగానే వంటికి సబ్బునురగ పట్టించుకుని, స్నానం ఐందనిపించాడు.
     అక్కడే దణ్ణెం మీద ఆరేసి ఉన్న తువ్వాలు తీసిచ్చి తుడుచుకోమని చెప్పారు.  ఇంతలో అరుణ ఒక ప్లేట్ లో కూర, పప్పు అన్నంపెట్టుకుని వచ్చింది.  వరండా లో టవల్ కట్టుకునున్న వాడిని కూర్చోబెట్టి అన్నం తినమని సైగ చేశారా యన,  వాడు ఆబగా అన్నం తీసుకుని క్షణంలో తినేశాడు.
       “కడుపునిండిందా!”అడిగింది అరుణ.  నిండిందని వాడూ సైగ చేశాడు.                                                                                                                         “నీపేరేంటీ!” అడిగింది అరుణ.  తెలీదన్నట్లో,  లేదన్నట్లో తలతిప్పాడు.                                                                                               ‘ఏంచేద్దాం!’ అన్నట్లు భర్తవేపుచూసింది .
    “ఏముందీ బళ్ళో వేస్తాను. వీళ్ళ ఇల్లెక్కడో కనుక్కుందాం. సరే మన సత్యం,  చిన్న ప్పటి చొక్కా నిక్కరూ తెచ్చివ్వు వీనికి,  బయల్దేరుతాను బడికి”అంటూ లే చాడాయన.  ఆయన ఒక్కగానొక్క కొడుకు ఆఊర్లో ఉన్న ఏడోక్లాస్ చదువయ్యాక వాళ్ళ అమ్మమ్మగారి ఊర్లో హైస్కూల్లో చేరి చదువుతున్నాడు.
   అరుణ లోపలికెళ్ళి బట్టలజత ఒకటి తెచ్చి వాడికిచ్చింది,  వేసుకోను సాయం చేసింది.  వాడిని తనవెంట రమ్మంటూ రాజేంద్రప్రసాద్ బడివేపు నడిచాడు.  కడుపు నింపి,  బట్టలిచ్చిన ఆయనంటే వాడికి తెలీకుండానే అభిమానం ఏర్ప డింది.
         బడి స్వీపర్, అటెండర్ సాయంతో ఊరి చివర ఉన్న గుడిసెల్లోని వాళ్ళ అమ్మను పిలిపించారు. ఆమె జబ్బుమనిషి, ఒంటరి.  పనిచేసి బువ్వ పెట్టేవారులేక వాడు అలా తింటున్నాడని ఆయనకు అర్ధమైంది.
    “సారూ! నాకూ ఎవ్వరూ లేరుగదా ! నేను వాళ్ళను నా ఇంట్లో ఉంచుకుంటాను సారూ!”అంది స్వీపర్ సానమ్మ.
    షుమారుగా 50పైన వయస్సున్న ఆమెకు నా అన్న వాళ్ళెవ్వరూలేరు.                                                                                                                                                          “మంచిది సానమ్మా! నీకు భారం కాకుండా నీకు బియ్యం, పప్పు వగైరాలు నేను వారి కోసం ప్రతినెలా పంపుతాను.  ” అన్నారాయన.  ఉపాధ్యాయులంతా ‘ ఈయన కిదో పిచ్చి ‘ అని మనస్సులో అనుకున్నారు.
   అలా వాడిని ‘రాజు ‘అనే పేరుతో బళ్ళో నమోదు చేసారు రాజేంద్రప్రసాద్ .  స్వీపర్ ఇంటికి వారి మకాం మార్చి,  వాడి తల్లికి  వైద్యం చేయించ సాగారాయన.  కొద్ది రోజుల్లోనే వాడు బడి వాతావరణానికి అలవాటు పడిపోయి,  బళ్ళో మధ్యాహ్న భోజనం, రాత్రులు స్వీపర్ వాడికీ,  తల్లికీ వండిపెట్టే అన్నం తింటూ, తల్లి వద్దే పడుకుంటూ,  స్వీపర్ మనవడుగా గుర్తింపుపొంది,  చక్కగా చదువుకోసాగాడు.
      వాడి విద్యా ప్రస్తానం అలాసాగి ప్రస్తుతం ఏడో తరగతిలోకి వచ్చాడు.
  రాజేంద్రప్రసాద్ గారు, తన ప్రయాస వృధాకానందుకూ,  ఒక పసివాడు చక్కగా తాను కోరుకున్నవిధంగా ఎదుగుతున్నందుకు తృప్తిగా ఊపిరి పీల్చుకున్నారు .   ఐతే ఆయన ఊహించని  సంఘటన ఒకటి జరగబోతునందని, దాంతో తన మనస్సుకు అశనిపాతం లాంటిదెబ్బ తగలబోతునందనీ అప్పుడా యనకు తెలీదు.
********                                                                                                                                                                           “నేను నమ్మలేను నాగేష్! అతడిలా చేశాడంటే!”                                                                                                                          “మరి ఏమైందంటారు సార్! మరెవ్వరూ ఇక్కడికి రాలేదు. ”  టీచర్  నాగేష్ సందేహం.
    “ఔను, ఎవ్వరూ రాలేదు,  అతడు కవరు ఇచ్చివెళ్ళాక ఎవ్వరూ రాలేదు. ” రాజేంద్రప్రసాద్ గారి మాట.
“అసలు అతడు కవరు ఎక్కడపెట్టాడు, మీచేతికే అందించాడా!” టీచర్ వనజ అడిగింది.
   “లేదు వనజా! నేను గుమ్మంవద్ద నిల్చుని పిల్లలంతా లైన్ గా వెళ్తుంటే చూస్తూ ఉన్నాను.  నా టేబుల్ డ్రాయర్ సొరుగులోనే వేయమని చెప్పాను.  ‘ వెళ్ళిరానా మాస్టారూ!’అని అడిగాడు లోపలికొచ్చాక,  టేబుల్ మీది రిజిస్టర్లన్నీ లోపలపెట్టి తాళం వేసేసి, కీ నా జేబులో వేసుకుని వెళ్ళాను. ”                                                                                                                                                                               “నాకు మతిపోతోంది. అసలా కవరెలా మాయమైందాని. మనం రోజూ ప్రార్ధనలో చెప్పే విలువలూ,  ఉపవిలువలూ వాటి వివ రాలూ అన్నీ ఏమవుతున్నాయి!”
    ఆశ్చర్యమూ విచారమూ కలివిడికాగా హెడ్ మాస్టర్ రాజేంద్రప్రసాద్ గారు విచారంగా కూర్చుండి పోయారు.
   ఉపాధ్యాయ బృందమంతా ఆయన గదిలో సమావేశమై,  ఆ కవరు గురించీ, అది మాయమైన తీరు గురించీ చర్చ జరుపుతోంది.                                                                                                                                                                                                                                          “పోనీ అతడ్ని పిల్చి మా అందరిముందూ ప్రశ్నిస్తారా!”                                                                                                                    “వద్దు వద్దు,  పసిమనస్సు బాధపడకూడదు. ”                                                                                                                               “మరేమైనట్లు మాస్టారూ!అసలు అతడా కవరు మీకు చూపి సొరుగులో వేయకుండానే వెళ్ళిపోయి ఉంటాడు,  రేపు విహార యాత్రకు వచ్చేవాళ్లనందరినీ వంద రూ.  తెచ్చుకోమన్నాం కదా!వాడు కవర్ మీకు చూపి జేబులో వేసేసుకుని వెళ్ళి ఉండవచ్చు కదా! మీరేమో ఇచ్చాడనుకుని ఉంటారు !” డిటెక్టివ్ నవలలు బాగా చదివే దినేష్ అన్నాడు.                                                                                                                                                                         ” లేదు అతడు తెచ్చాడు,  ఏమైనా నేనతన్ని అనుమానించలేను. సరి దీన్నింతటితో వదిలేద్దాము. ఆ సొమ్మంతా నేనే ఆ సంస్థకు చెక్ పంపుతాను.  మీరెవ్వరూ ఎవ్వరితోనూ ఈ విషయం గురించీ ఇహ మాట్లాడకండి. అంతా మర్చిపోండి,  పదండి వెళదాం” అంటూ లేచారు హెచ్. యం. రాజేం ద్ర ప్రసాద్  గారు.
      ఉపాధ్యాయులంతా ఆయన చాదస్తానికీ,  ఒక అనామకుని నమ్మిన ఆయన తీరుకూ నవ్వుకుంటూ, విమర్శించుకుంటూ వెళ్ళారు.  ఇంటికెళుతున్న ఆయన మనస్సు  ప్రార్ధన లో అతడు చేసిన ప్రసంగం వైపు మళ్ళింది.
   ‘ఎంత బాగా చెప్పాడు!,  స్వంతంగా వార్తాపత్రికలూ,  గ్రంధాలయంలో పుస్తకాలూ చదువుతూ బాగా విఙ్ఞానం పెంచుకున్నాడు, మంచి విద్యార్ధి.  ‘ఇది అతడి పని కాదు,  ఎక్కడో పోరబాటు జరిగింది ‘.  అనుకుంటూ ఇల్లు చేరారాయన.
      ఇల్లు రాగానే ఆయన ఆలోచనల్లోంచి బయటపడి,  ఇంట్లో అడుగుపెట్టారు.  మంచినీళ్ళగ్లాసుతో వచ్చిన ఆయన అర్ధాంగి అరుణ,
 “ఏంటండీ! అలా ఉన్నారు, ఆరోగ్యం బావుంది కదా!” అంటూ పలకరించింది .                                                                                                                “అరుణా! ఈ రోజు ఒక సంఘటన నా మనస్సును కలచివేస్తున్నది. ” అంటూ నీరు త్రాగి గ్లాసు అందించాడామెకు.
   “ఏమైందండీ!” అంటూ పక్కనే కూర్చీలో కూర్చుందామె.                                                                                                                       “అరుణా! మా స్కూల్ పిల్లలను మా ఉపాధ్యాయులు ప్రోత్సాహించి,  ప్రతిసం.  ఏదైనా ప్రమాదాలపాలైన వారికి ఉడతాభక్తిగా సాయం అందించే అలవాటు చేశాం.  పిల్లలకు ఆపదలో ఉన్నవారికి సాయం చేయాలనే ఉద్దేశ్యం కలిగించనే ఈ పని.  ప్రతి మార్చినెల్లో రెండో వారంలో పిల్లలు తమ పాకెట్ మనీ వారి తరగతిలోని కిడ్డీ బ్యాంకుల్లో వేస్తారు, శనివారం నాడు చిల్లరంతా కలిపి లెక్కించి నోట్స్ తీసు కుని అంతే సొమ్ము ఉపాధ్యాయులమంతా తలా కొంచెం కలిపి దాన్ని ఆయా వ్యక్తులకు లేదా సంస్థకు పంపుతాము. అలా ఈ శనివారంనాడు మన రాజు ఆ సొమ్ము 4, 915రూ. లెక్కించి,  చిల్లరకు సరిపడా పచారీ దుకాణం నుంచీ నోట్లు తెచ్చి ఒక కవర్లో నా గదిలో ఉంచాడు.
 ఆ కవరు ఈ రోజు కనిపించ లేదు. ఇది ఎవరిపనో అంతు చిక్కడం లేదు.  రాజు తప్ప నాగదిలోకి ఎవ్వరూ రారు.   ఉపాధ్యాయులంతా అతడినే అనుమానిస్తున్నారు.  నాకు మాత్రం అతడలా చేయడని అనిపిస్తోంది.  వాని మీద నాకు సంపూర్ణ విశ్వాసం.  మనస్సేమీ బావోలేదు అరుణా!” విచారంగా అన్నారు రాజేంద్రప్రసాద్గారు.
    “ఏమండీ! మీరూ మరచిపోయి ఉండరు, నాకైతే నిన్నే జరిగినట్లు గాఉంది.  ఆ రోజూ. ఆకుర్రాడ్ని మనింటికి తేడం…అదంతా ఇంకా నా కళ్ళలో మెదుల్తూనే ఉంది.  మీరు మన సత్యం చదువు కంటే రాజు చదువు కుంటన్నందుకు సంతోషించడం నాకు తెల్సుకదా! ఇది అతడు చేసి ఉండడు.  ఏదో  పొరబాటు,  నిదానంగా బయటపడుతుంది కానీ రాజునేం అడక్కండి,  వాడి మనస్సు అసలే చాలా మెత్తన. . . ” అంది ఆయనకు సరైన జోడీ ఐన అరుణ.
  ******
        మరునాడు  విఙ్ఞానయాత్రకు బయల్దేరారు, ఉపాధ్యాయులు,  పిల్లలు అంతా కల్సి.  రాజు రాలేదు. రాజేంద్రప్రసాద్ గారు స్వీపర్ సానమ్మను అడగ్గా వాడి తల్లికి వంట్లో బావోలేదనీ ఆమెకు తోడుగా ఉంటానని చెప్పాడంది. మూడురోజులకు విహారయాత్రనుంచీ తిరిగొచ్చిన రాజేంద్రపసాద్ గారికి సానమ్మ” సారూ! ఇదేందో కవరు మీ బల్లకింది సెత్త బుట్టలో ఉండది సారూ!”అంటూ ఒక కవరు ఆయనకు ఇచ్చింది.
   అదే ఆ కవరు!.  అది చూడగానే ఆయన ముఖం వికసించింది. అంటే అంటే. .  ‘ తాను రిజిస్టర్లు లోపల పెట్టేప్పుడు సొరుగులోంచీ క్రింద ఉన్నచెత్త బుట్టలో ఆ కవరు పడింది.  తాను పదిసార్లు సొరుగు చూశాడు  తప్ప, క్రింది బుట్టలో వెతకలేదు. పైగా మరునాడు  చెత్త కాగితాలన్నీ ఆ బుట్టలో విసిరేయడం వల్లఅవి కవర్ను ముంచేసి కనిపించకుండా చేసాయి.  ఇదీ జరిగింది ‘అని ఆయనకు అర్ధ మైంది.
   ఏది ఏమైతేనేం సమస్య విడిపోయింది.  తన నమ్మకం వమ్ముకాలేదు,   ఇది వాడిపని కాదు. గుండెనిండా గాలి పీల్చు కుని రాజేంద్ర ప్రసాద్ గారు వెంటనే రాజు గురించీ సానమ్మను అడిగారు.                                                                                                                                    ” అన్నట్లు సారూ! రాజు, వాడితల్లీ అదేదో ఊరు సెప్పిండ్రు సారూ! మరిసినా, ఆడ ఆమె నాయినున్నడంట, ఆడనే ఉందమని ఎల్లిండ్రు మీరెల్లిన్నాడే!. ” అంటూ చావు కబురు చల్లగా చెప్పినట్లు చెప్పింది.                                                                                                                                          “అదేంటి సానమ్మా! వాడు బాగా చదువుకుంటున్నాడు కదా! ఇలా పరీక్షల ముందు వెళితే ఎలా!ఆపకపోయావా!”అన్నారాయన.
     “నేనూ శానా చెప్పిన్నయ్యా!  ఆడు పట్టుపట్టిండు, తాతకాడే ఉందమని, తాతనీ ముసలొయసులో వొంటరిగొదిలుండకూడదని ఆల్లమ్మ కాదన్లేక ఆడితో పాటెల్లింది”అని చెప్పిందామె.
      ఉపాధ్యాయులంతా తాము రాజును అనుమానించడం పొరబాటని అన్నారు.  రాజేంద్రప్రసాద్ గారి మనస్సు బాధతో మూల్గింది. ‘తాను వాడిని అనుమానించా ననుకుని వాడు తాను ఊర్లోలేనపుడు మెల్లిగా వెళ్ళిపోయాడు.  తానెంతో తప్పు చేశాడు ‘ అని ఆయన చాలా బాధపడ్డారు. తనవల్ల ఒక బాలుని చదువు మధ్యలోనే కుంటుబడింది. అని తరచూ ఆలోచిస్తూ, భార్యతో అంటూ ఉండేవారు.
                                *******                                                                                                                                            కాలచక్రం ఎవ్వరికోసమూ ఆగదుకదా! ఆగకూడదు కూడానూ.  సంవత్సరాలు గడచిపోయాయి.  రాజేంద్రప్రసాద్ కొడుకు సత్యం ఇంజనీరై, మంచి ఉద్యోగం సంపాదించి, తల్లిదండ్రులు చూసిన తనలా ఇంజనీరైన అందాలభామను వివాహ మాడి ఉద్యోగంలో పెంపుదలతో అమేరికా వెళ్ళి పోయాడు.
         ఇంకా ఉద్యోగంలో ఉన్న రాజేంద్రప్రసాద్,  అరుణ అక్కడే ఉండిపోయారు.                                                                                                                                                                                                                                                                                                                          ఆ రోజు రాజేంద్రప్రసాద్ గారి పదవీ విరమణ రోజు.
     సాయంకాలం నాలుగైంది. ఆయనకు సన్మానం చేయను ఉపాధ్యాయులంతా వేదికను అందంగా అలంకరించారు.  ప్రోగ్రాం మొదలయ్యేముందుగా  స్కూల్ ముందు ఒక పోలీసు జీపు వచ్చి ఆగింది.  పోలీసులు జీపుదిగి వేదికవద్దకు వచ్చారు.  ఊర్లో వారంతా స్కూల్ లోని వేదిక వద్ద కూర్చునున్నారు.
         పోలీసు జీపు రావడం అంతా చూసి, ఏదైనా ఆపద లేక, ఎవరైనా తప్పు చేసి ఉంటారేమో ఎందుకొచ్చిందీ పోలీసు జీపని అంతా గుసగుసగా అనుకోసాగారు.                                                                                                                                       “సారేమి తప్పు చేసినరబ్బా!”
   “ఎందుకూ పెద్దసారు రిటేరయ్యే యేల్టికి పోలీసులొచ్చిండ్రు!”                                                                                                                                             “సార్ కొడుకేమైనా తప్పు సేసి ఉంటడా!”
  “అబ్బేఆ బాబు అమెరికెల్లిపోయిండు గదా!”                                                                                                                                                                                                                                                               “మనూళ్ళో ఎవురైనా ఏదైనా తప్పు సేసి ఉంటరా! ఆసారు అట్టాంటి మడిసి కాదే!”ఇలా ఎవరి బుధ్ధికి తోచిన విధంగా వారు అనుకో సాగారు.
  వేదిక మీద ఉన్న రాజేం, ద్రప్రసాద్ గారి దగ్గరికి ఆ పోలీసు ఆఫీసరు  వెళ్ళి “బావున్నారా సారూ!”అంటూ వంగిపాదాలకు నమస్కరించాడు.
కంగారుగా ఆయన పైకి లేచి” మీరెవరండీ!”అన్నారు.                                                                                                                           ఆ పోలీసాఫీసర్ తన తలపైనున్న హ్యాట్ తీసి “ఒకమారు పద్యం తప్పుచెప్పానని ఈ రింగుల జుత్తే పట్టుకుని బుగ్గ మీద కొట్టారు, ఈ చేయి పట్టుకుని మీ ఇంటికి తీసు కెళ్ళి ట్యాప్ క్రింద స్నానం చేయించి కడుపు నిండా అన్నం పెట్టారు. నాకో జీవితాన్ని ప్రసాదించిన దేవుడు సార్ మీరు. ’నిజాయితీ ‘అంటే ఏంటో నేర్పారు,  ఎలా జీవించాలో చూపారు.  నేను సర్ మీ రాజును. “అంటూ ఆయన పాదాల మీద పడి పోయాడతను.
      రాజేంద్రప్రసాద్ గారు,  అతడెవరో తెల్సుకుని ఇహ ఉండలేక,   ” రాజూ! నా రాజూ!”అంటూ అతడ్ని ఆలింగనం చేసుకున్నారు.                                                                                                                                                ఆ పక్కనే కుర్చీలో కూర్చుని ఉన్న అరుణ “ఏమై పోయావు బాబూ! సార్  నిన్ను తలంచని రోజు లేదంటే నమ్ముతావా! సారంటే ఇంత ప్రేమ, గౌరవం ఉన్న వాడివి అలా చెప్పాపెట్టకుండా ఎక్కడికెళ్ళిపోయావు? తనకెవరూ లేరని మీ అమ్మ చెప్పింది. మరి మీ తాత ఎక్కడ నుంచీ వచ్చాడు. అదంతా అబధ్ధమని మా ఇద్దరికీ తెల్సు.  ఆ రోజు పరీక్షల ముందు వెళ్ళావని సారు నీ కోసం ఎంత బాధపడ్డారో నీకు తెలీదు.  నీకోసం చాలా వెతికించారు కూడా, “అందామె.
      ఆ పోలీసు ఆఫీసర్ అరుణ పాదాలు పట్టుకుని నమస్కరించి” నాకు సంస్కా రం నేర్పిన దేవత మీరు,  నాకో జీవితాన్ని నిర్దేసించిన దయామయులు మీరిద్దరూ! ఆరోజు నేను విహారయాత్రకు రాననీ,  మా అమ్మకు జ్వరం రావటాన ఆ విషయం చెప్పేందుకు ఆఫీసు రూం వద్దకు వచ్చాను.  ఆ కవర్ కనపడటం లేదని ఉపాధ్యాయులంతా చర్చిస్తున్నారు.  సారు తప్ప అంతా నామీద అనుమానం వ్యక్తపరిచారు.  ఆ కవరు దొరక్కపోతే అంతా నన్నే అనుమానిస్తారు .  నా మనస్సు బాధపడింది.  ఇప్పుడిప్పుడే నిజాయితీగా ఉండటం నేర్చుకుంటున్ననాపై నింద పడితే నేనెలా మారి పోతానో,  వారంతా నన్ను అనుమానంగా చూస్తే సహించలేనేమో అనే భయంతో, నేను సార్ గారు విహారయాత్రకు వెళ్ళగానే మా అమ్మతోకల్సి సానమ్మకు ఏమీ చెప్పవద్దని ప్రామిస్ చేయించుకుని దూరంగా ఉన్న టౌన్ కెళ్ళాను.
     అక్కడ ఒక స్కూల్ లో చేరి సార్ ఆశీర్వాద బలంతో, చదువుకుని పోలీసు ఆఫీసర్ నయ్యానమ్మా! నాకు తర్వాత కలిసినపుడు సానమ్మవ్వ కవరు దొరికిందని చెప్పింది, ఐనా ‘నిజాయితీ ‘పోలీసు ఆఫీసర్ గా అవార్డు అందుకుని మిమ్ము కలవను వచ్చాను.  ఈ రోజే మీ రిటైర్మెంట్ కావడం విశేషం.  ఇంకోమాటమ్మా సానమ్మ అవ్వను  రిటైరయ్యాక నా దగ్గరికి పిలిపించుకున్నాను.  ఇప్పుడామె నా దగ్గరే ఉంది. పెద్దదైంది.  ” అంటూ మైక్ అందుకుని, ” అందరికీ నమస్కారం! అయ్యా! మీ ఊర్లో ఇలాంటి ఉపాధ్యాయులు ఉండటం అదృష్టం.  నా తల్లి పుట్టుకనిస్తే ఈ సారు నాకో జీవితాన్నిచ్చారు. ఈ ఊర్లోనే ఈ బళ్ళోనే నన్ను చేర్చి,  సద్గుణాలు నేర్పి  చదువంటే ప్రేమ పెంచి నాకో దిశానిర్దేశం చేసిన నా దేవుడీ యన.  వందకొకరు ఇలాంటివారు ఉంటే దేశమంతా బాగై పోతుంది. “అంటూ తాను తెచ్చిన పూలమాల వారిద్దరి మెడల్లో వేసి ఇద్దరికీ వస్త్రాలు బహూకరించి నమస్కరిస్తున్న రాజు తలపై ప్రేమగా నిమిరారు ఇద్దరూనూ. 
                       THE END                    
