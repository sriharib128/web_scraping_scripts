
J K Mohana Rao
 
పండుగ నాఁడీ రోజవ,
నెండఁగ నా కడుపు వచ్చె – నేకాదశియున్,
దిండిని వదలిన బుణ్యము,
దండిగఁ దిన గల్గు ముదము, – ధర్మ మ్మేమో?
 
మీ రథమును లాగంగా
నీ రమణీకి బలము లేదు – యిది నిజము సుమా
ధారిత్రియె వచ్చెఁ గదలి
యౌరా యా విష్ణుమాయ – లతిశయము గదా!
 
రాతిరి వేసిన ముగ్గును
రాతిరి వర్షమ్ము తుడువ – రథము మరుగయెన్
జేతను నట్టులె నిడితిన్
బ్రీతిగఁ జూడండి నాదు – ప్రియమగు రథమున్
 
 
చూడండి పక్కింటి – చుప్పనాతిన్ని
తాడుతో లాగింది – తా నా రథాన్ని
కత్తిరిస్తా దాని – కర్ణ నాసికల
కుత్తుకం బిసుకుతా – కుయ్యో యనంగ
 
మందును గొట్టిరి చాల ప-
సందుగ సతిపతులు రాత్రి – స్వారస్యముగా
పెందలకడ లేచి రథ
మ్మెందుండెనొ యనుచుఁ జూచి – రెల్ల దిశలలో
 
 
Sivaramakrishna Prasad
 
కం. వెల్కంన్యూఇయ రుకు రా!
చిల్కంగనురావెమాకుసిరిసంపదలే
మేల్కొందుమునీరాకకు
పల్కెద మేస్వాగతంబుభారీగానే
 
కదిలింది కదిలింది కమనీయ రథము
మొదలైంది మొదలైంది భోగభాగ్యంబు
సంపదలనిడుచు సంక్రాంతి సరము
యుంపుగ యలరించు యానంద పథము
ఏతాడు నాపంగ నెవ్వారితరము
యీతీరు విడితేరు యిటువైపుపంపు
 
ఆ.వె. అదిగొ తాడు మాది యారథముయుమాదె
లాగి తోడ్కొ బోయె లాగు మదియె
రథము గాదు వదిన రథముబోలుపతము
పిల్లవాడు లాగి పీకుకెళుచు
మొగుడ !సూసి నావ పోరిసల్లంగుండ
రథము ముగ్గు వేసి లాగ మనియె
పిదప యర్ధ మయ్యె పిచ్చిమా లోకమా!
పోరి నెత్తు కెల్లె పోరగాడు
 
 
ChandramouliSuryanaryana
 
నా రధము ముగ్గునకు నీ
వా రజ్జువు గీసినావు వద్దంటినిగా
యా రాక్షసి మన ముగ్గును
తేరగ తనులాగుకొనియె తెలివన్ననిదే
 
రధమున్నది యూరందు వి
వధముల నూరేగనేగ వనితా నీవా
వెధవసణుగుడాపకనీ
విధముగ మాట్లాడ వారు విందురు సుమ్మా
(వివధము= త్రోవ )
 
సిగ్గన్నది లేకుండగ
దిగ్గన నారధముముగ్గు తేరగదోచన్
గగ్గోలెట్టించెద! నే
నగ్గిని! నినుబుగ్గిచేతునాగ్రహముగొనన్!
 
రధముముగ్గు వేసె రమణీ లలామంబు
ముగ్గుకతక బెట్టె మొగుడు త్రాడు
నిదురలేచిజూడ నిరుగింట రధముండ
మొగుని దూర సాగె మోహనాంగి
 
 
మేరా రంగోలీకో
చోరీ కర్కే లియావొ చోరు పడోసన్
తేరా రస్సీనె కియా
సారా మెహ్నత్ ఖరాబు సయ్యా మేరే
 
మత్త కోకిల :-
రంగులద్ది రధమ్ముముగ్గును రాత్రి వేసితి వాకిటన్
ఖంగుతింటిని ముగ్గుగానక ఖాళి ముంగిలి కాంచగన్
దొంగయాపొరుగింటిదే తన దుష్ట బుద్ధి నెరుంగుదున్
నంగనాచిల స్వంతముగ్గని నమ్మబల్కెతనందరిన్
 
ముగ్గును వేసినాను కడు ముచ్చట గొల్పు రధంబు వోలె – ని
స్సిగ్గుగ ప్రక్క యింట గల చిల్లర చేష్టల భామ చూసి తా
నెగ్గని తెల్సి గూడ రధ మెత్తుకు పోయి తనింట నిల్పగా
భగ్గన నాదుమానసము వ్రాయగ బూనితి తిట్టుపద్యమున్
 
చక్కంగా నే వేసితి
చుక్కలనన్నింటి గలిపి సుందర రధమున్
గ్రక్కున తా లాగుకొనియె
పక్కింటిది దానినుప్పుపాతరవేయన్
పిచ్చిగ నాలోచించిన
కచ్చితముగ వచ్చునిట్టి కలలే సుమ్మా
యెచ్చటి కినిపోదు రధము
మ్రుచ్చిలికొనుటెక్క డైన ముగ్గునలవియే
(మ్రుచ్చిలి కొను = దొంగిలించు )
 
మీముగ్గును దోచితినని
యేమిటియాకూత బుద్ధి యింతయు లేదా
నీ మొగుడే మైకములో
నా ముంగిలిలోన వేసినాడా ముగ్గున్
 
Srinivas Iduri
 
హైజాక్ చేసెను ముగ్గును
వైజాగు వనిత మునుపటి వైరము తోడన్
బేజారుగ చూసెనతివ
చేజారిన తన రధమును చేష్టలు యుడిగెన్
 
 
GoliSastry
 
ఆ రథము ముగ్గు నేరిచి
మీరే యొక గంటలోన మెచ్చగ రథమున్
తీరుగ నిచ్చట వేయుడు
మీరినచో నేను లోన మీరిక బయటే !
 
ముప్పది గంటల లోగా
గొప్పగ నేర్పించు ” బుక్కు ” కొనితేవయ్యా !
చప్పున నేరిచి మ్రుగ్గులు
చెప్పెద దానికిని బుద్ధి చిచ్ఛీ ! ఛీ ఛీ !
 
ఇదెనా శపథము, వినవే !
పది దినముల లోపు నాదు పతిచే దానిన్
పదిరెట్లు మించు మ్రుగ్గును
వదలక వేయించ గలను, పందెము, పోవే !
 
కొడుకు, కోడలి కాముగ్గు కొంచెమైన
వేయ రాదులె, చూడగా వేకువందు
నీకు నేర్పిన ముగ్గేల నీటుగాను
దానిముంగిట నిల్చెనో త్వరగ చెప్పు.
 
చుక్కను ద్రావిన నీవే
చక్కగ గత రాత్రి ముగ్గు చక చక రధమున్
చుక్కలతో నెటు వేసితొ
తిక్కల నామగడ చూడు, తిమ్మిరి దీతున్.
 
సీసము:
పనికిరాని తలపు పట్టి కాలిచి వేయ
మనకు భోగి యనుచు మంట జెప్పు
చిక్కులెన్నొ గలుగ చుక్కలే యనుకొని
ముందుకేగుడనుచు ముగ్గు చెప్పు
బద్ధకమ్ము వదల భగవానుడే మెచ్చు
ననుచును హరిదాసు డరచి చెప్పు
పంటలందిన వారు పరులకష్టముగని
కొద్దిగిమ్మని గంగిరెద్దు చెప్పు
తేటగీతి:
పుణ్య పథమందు దిరుగగ మాన్యులగుచు
నుందురనుచును సూర్యుండు నోర్మి జెప్పు
మకర సంక్రాంతి మనకు క్షేమకరముగను
క్రాంతి చూపించు గావుత శాంతి నింపి.
 
 
VoletiSrinivasaBhanu
 
రామ చంద్రు పాదరజము సోకినయంత
రాతి నుంచి వెడలె నాతి యపుడు
పడతి చూపు సోకి పక్కింటి అరదమ్ము
ముగ్గు నేడు ప్రాణ మొచ్చి కదలె
 
 
VenkataSubbaSahadevuduGunda
 
ప్రక్కింటి యన్న గారే
చక్కగ ముగ్గట్లు వైచి సరదా జూడన్!
టెక్కేమో వదినమ్మది!
గ్రక్కున మీరట్లువేయఁ గదలిన మేలౌ!
 
తెల్లారకముందుగ నే
కల్లాపిని జల్లినదిట! కైపున మీరున్
త్రుల్లుచు ముగ్గటు వేయగ!
నుల్లాసపు నాపెఁ జూడ నుడుకదె నాకున్!
 
 
Bss Prasad
 
అట్ట ముగ్గు తెచ్చి యతికించ వాకిట
తెల్ల వారి జూ డ నిల్లు దాటె
ముగ్గు కదిపి కుక్క మూలనక్కె బెదిరి
తాడు కట్టు పతికి తగవు మిగిలె
 
పడతులు పండగ ముగ్గులు
వడివడి వేయగ కడకును వాకిట దరిలో
బుడిబుడి మురిపెము తగవులు
పొడుపులు తప్పవు పొడుపున పోటీ పెరగన్
 
చుక్కలు కలుపుచు ముగ్గులు
చక్కగ వేయగ వనితలు చతురత జూపన్
ప్రక్కని చేరునట పతియు
మక్కువ తోజూసి ముగ్గు మగువను మెచ్చన్
 
రంగుల ముగ్గుల చక్కని
సంగడితో సంకురాత్రి సందడి దీరన్
ముంగిట రథములు జేరును
అంగులతో నంబరీషు నారాధించన్
 
కడిగి ముగ్గు పెట్ట కాంత గడప జూడ
పెంట చేసె కూన ఇంటి ముందు
పరుగు లిడుచు వచ్చె భర్త కేక వినగ
కుక్క పెంచు వార్కి కోటి వెతలు
 
 
NagaJyothiRamana
 
చూసితి రా ముగ్గు రధము
వేసితి కష్టము యనకనె -వేడుకతోడన్
నాసిరకము పొరుగావిడ
భేషని తనుదొంగిలించె- బేషరమవుచున్
 
అంగన యందము పొగడగ
చొంగలు గారే విధమున-జొచ్చుకు రాకన్
రంగు రధము వేయు విధము
హంగుగ గమనించిదెలుపు-హత్తెరియనకన్
 
వలదు తాడననుచు వనితెంతజెప్పినా
వినక మొగుడు తాను వింత జూసె
పొరుగు ఇంటి ఇంతి పొగరుగా రథమునూ
పట్టి ఇంటి ముందు పెట్టె నేడు….
 
 
Gopala Krishna Rao Pantula
 
పెండ్ల మన్న యెంతొ ప్రీతి తోడను పతి
రాత్రి పూట వేసె రథము ముగ్గు
తాడు లాగి దాన్ని తన యింటి ముంగిట
నిలిపె పొరుగు యింటి నీల వేణి.
 
 
SailajaAkundi
 
స్టిక్కరు నరదమ్ము నిడన్
స్టిక్కవ్వక నది యెగిరెను చిత్రము గనరే
పక్కింటికి చేరె నహహ!
చిక్కులు కొనితెచ్చి పెట్టె శ్రీవారికిలన్ !!!
 
చుక్కల ముగ్గును వేయగ
పక్కింటావిడయెదాని పట్టుకు బోయెన్
కిక్కురు మనకుండ రధము
చక్కగ మనయింటివైపు జరుపుము నాధా !!!
 
 
సూరి మకరరాశి నజేరు సూచనగను
సంకు రాతిరి మరునాడు సంబరముగ
కలిమి గోరెడి కాంతలు కనుమ నాడు
రధము ముగ్గును వేతురు రమ్యముగను!!!
 
 
SrinivasaBharadwaj Kishore
 
ఇక్కడ వేసిన ఆరథ
మక్కడి కేవిధిని చేరె నబ్బాయనుచున్
కుక్కయు నబ్బుర పడగా
బిక్కమొగము వేసెమగడు బిడియము తోడన్
 
పక్క వనిత మన రథమును
చక్కగ నా తాడు వాడి చతురత తోడన్
(చిక్కబరచుకునె చూడని)
చిక్కించుకునెను చూడని
అక్కసు తీరంగ దిట్టె యతివపెనిమిటిన్
 
కొత్తగ వచ్చిన కోడలు
జిత్తుల ముంచెత్తి మాయజేసనదా అం
తెత్తు రథము వేసితివట
ఉత్తగ చూస్తుండిపోతి వుత్తివెధవలా
 
వాకిల మనదో కాదో
మైకములో తెలియరాక మతిపోయినదే
చీకటిలో వేయ రథము
వేకువజాముననగుపడె వీధిచివరలో
 
బాగ ముగ్గు వేసి బక్కెట్టు తోనీరు
పోయు తెలివి చూచి పోయె మతులు
తేరు నీట తేలు తీరు చూచినదేమొ
నవ్వు చుండె నామె నదిగొ చూడు
 
పోరి ఇంటి బైట ఫోకట్ల ముగ్గేసి
బైట కండ్ల వడగ బీటు వేయ
కూన మగడు చూస్త కూసుంటడేమిర
బొక్క లిరగ దీయ బోడ చూడు
 
 
Sonti Prabhakara Sastry
 
ఇంటి ముంగిటేల •ఇంతుల సిగపట్లు,
ఇంతకూ నవతికి •పించినట్టి
ముగ్గు , తప్పు పట్ట •ముప్పుమన్కేలనే
చింత వలదు, సంత •చెంత నుండ!
 
Chakravarthula Kiran
 
దక్కెను ఛాన్సు నాకని రథమ్మునె ఎత్తుకుపోవజూసెనే!
ఎక్కడికెందు బోగలదు? అహీన పరాక్రముడౌ ధవుండ వీ
టక్కరి సాగనిత్తువే… హుటాహుటి తానిక దాగవచ్చునే…
చిక్కినదింక! ముగ్గు తుడిచేయుము ష్యూరు, మదీయ వల్లభా!
 
 
Arka Somayaji
 
ప్రక్కింటి రాధ మగడా
చుక్కలలో రధము ముగ్గు సొగసుగ లాగెన్,
మక్కికి మక్కీగా మన
ప్రక్కన తమరేయ నాదు పరువున్నిలుచున్.
 
 
 
 

 
VoletiSrinivasaBhanu
 
పాల సంద్రము మథియించు వేళయందు
ఉద్భవించిన కలశాలు మూడు తెలియ
ఒకటి మోహిని చేతిలో నొదిగె నాడు
రెండు అమరావతినియేలె నిండు గాను
 
రసికరాజా యంచు రాగాలు పండించి
గాన తత్త్వమెరుగు జ్ఞాని యొకడు
మధువనమ్మున రాధ యెద పొంగి నర్తించు
పాట నాలాపించు మేటి యొకడు
శివశంకరీ యంచు అవలీల దర్బారి
కానడ చిలికించు ఘనుడొకండు
దునియా కె రఖ్వాలె వినుమయ్య నా బాధ
అనుచు గీతంబైన యార్తి యొకడు
 
భువిని గాన జలధి ముంచెత్తి ఇరువురు
అమర జగతి లోన యడుగులిడగ
ఆసనమ్ము నొసగి నాలించి యుగళమ్ము
మాన్యుడింద్రు డచట ధన్యుడాయె
 
ఎన్నడైన గనుడు ఇంద్రుని కన్నుల
భయము తొంగి చూచు పదవి కొరకు
నేడు చూడ వేడ్క నిండుగ పొంగెను
ఘంటసాల రఫి ల ఘనత వలన
 
NagaJyothiRamana
నిలువుము వాలుకనులతో
కలుసుకునిన గుబులవునని-గాయకయుగళిన్
పలువిధముల పాడగ విని
విలాసముగ సురపతితన -విధులను మరచెన్
 
హాయిగ హాయిగ ఆమని
రేయని మన ఘంటసాల – రేపగ మరులన్
కోయిల కుహు కుహు బోలని
హాయిగ రఫియును పలుకగ-హా! యనిరి సురల్!!
ఆంధ్రుల పాటల దైవము
ఇంద్రసభను రఫినిగూడి ఇంపుగపాడన్
ఆంధ్రా హిందీ జమిలికి
ఇంద్రుడుమైమరచి యొసగె-సింహాసనమున్
 
VenkataSubbaSahadevuduGunda
ఏపాటఁ బాడిరో హరి
తా పీఠమ్మొసగి తూలి తన్మయమొందెన్
సాపాటున్ దిన నొప్పక!
కూపీ లాగగ మొయిలులఁ గూడిరి దివిజుల్!
శహభాషంచును రఫినీ,
యహహో యని ఘంటసాల నచ్చట జేర్చెన్!
తహతహల కులిశి వారల
నహల్య యందమ్ము బొగడ నాశగ గోరెన్!
( కులిశి=ఇంద్రుడు)
 
అప్సరసల యందంపు నంతు దెలిసి
తామెరుగని భామల చిరునామ కొరకు
ఘంటసాల రఫీలకు గద్దె నొసఁగి
పాడమనె సురరాజట పట్టు బట్టి!
 
VanamVenkataVaraprasadarao
 
‘చల్వుడుజారె పంచి’ యను చక్కగ తాను రఫీ విపంచినన్
చెల్వుడు ఘంటసాల సుధ చిందులుగా ‘పయనించె చిల్క’యన్
పిల్వుడురా మనాళ్ళ జరిపింతు పురస్కర మంచునింద్రుడన్
తల్వుడురా మనోళ్ళనగ ధన్యుల! జే జయదేవుడన్ననూ!
 
నింగిన ఇంద్రు డొక్కడుర నిండిరి చంద్రులు యిద్ద రిద్ధరన్
పొంగిన గానవాహినులు పొందుగ ఉత్తర దక్షిణమ్ములన్
ముంగిలి గండుకోయిలలు ముద్దుగ హిందిన తెల్గునన్ సినీ
రంగము నాడు నే డచట రా రఫికిన్ మన ఘంటసాలకున్
 
వంగినదది నడుము నభము
పొంగినవగు గానసుధల పొందులు హరికిన్
గంగ ఘంటసాల గళము
రంగుల’కల’యికరఫీతొ రాగమ?మల్హర్!
 
 
GoliSastry
సీ: జానపదమొకండు – జనులు మెచ్చగపాడు
పద్యంబు నొక్కడు – పాడగలుగు
లలితగీతమొకడు – లయబద్ధముగబాడు
శ్లోకంబుకొక్కడు – శోభదెచ్చు
శాస్త్రీయమొక్కడు – శ్రావ్యంబుగాపాడు
కీర్తనల యొకండు – కీర్తిబొందు
భక్తి గీతమొకడు – రక్తిగా పాడును
పాశ్చాత్యమొక్కడు – పలుక గలుగు
 
ఆ.వె: ఎట్టిపాటగాని యే శ్లోకములుగాని
పద్యమైన మరియు గద్యమైన
నవరసంబులొలుకు నాయాసమేలేక
ఘంటసాలవారి గళమునందు
 
తెలియ ఘంటసాల తెలుగులో రఫియేను
నార్తు ఘంటసాల నయము రఫియె
మరువలేము వారి మధురమౌ గాత్రమ్ము
విందు పంచగనను విందు విందు.
 
పూలకు గొంతుక యుంటే
యేలాగున బాధజెప్పి యేడ్చునొ, పలికెన్
ఆలాగు ఘంటసాలయె
మేలుగనది పూలగోయ మెదలును మదిలో.
 
గీతను బాడుచు మధురపు
గీతను తా ఘంటసాల గీసెను సుధతో
ప్రీతిగ నెవ్వడు నేటికి
గీతను దాటంగలేదు గీతాచార్యా !
 
ఇందరు భారత జనులే
విందురు ప్రతిరోజు చెవుల విందుగ నేదో
యుందని తావిన గాత్రము
నిందురుడే నిలిపె పైన నిష్టత వీరిన్.
 
చూడు మన ఘంటసాలయె
పాడె నమో వెంకటేశ పాటయు మరియున్
ఏడూకొండల సామిని
ఏడేడులు దాటి వినగ నెప్పుడు క్రొత్తే
 
ఘన స్వరములె రంగులుగా
తన గాత్రమె కుంచెగాగ తనగానముతో
మన మదిని ఘంటసాలయె
వినుతించగ బొమ్మలనిడి వినువీధి జనెన్.
 
హిందీ తెలుగుల పాట ప
సందుగ రఫి ఘంటసాల ” సరిగా ” నేర్పన్
ఇందురుడే విద్యార్థిగ
ముందర తా గూర్చొనెనట ముచ్చట గొలుపన్.
 
చిలిపి పాటలు నీనోట చిందులాడు
భక్తి గీతమ్ము భగవంతు పట్టిలాగు
దుఃఖరాగాలు గుండెల దూరి తొలుచు
గానగంధర్వ నీపాట ఘనము ఘనము
 
చోద్యమయా నీ గాత్రము
పద్యము, నవరసములొలుకు పాటలు, గీతన్
గద్యము, నెవ్విధి వినినన్
హృద్యముగా ఘంటసాల ! యిష్టత గలుగున్.
 
( ఇంద్రుడి పలుకులు )
మీ పెదవి దాటు పాటయె
నా పదవిని మించియుండు నదినిజమేగా
మీ పాట వినినవారికి
ఆపగ నాతరమ స్వర్గ మందును సుమ్మీ !
 
ఇర్వురు గతమున గన గం
ధర్వులె శాపవశమునను ధర బుట్టిరిగా
సర్వుల కమృతము పంచగ
సర్వము శాపమ్ము దొలగి స్వర్గము దొరకెన్.
 
బంగరు గాత్రపు పాటల
సింగములే ఘంటసాల శ్రీ రఫి గార్లే
హంగుగ పాడిన పాటలు
సింగారములొలికి నిలిచె చిరకాలమిటన్.
సింగాలు సింగిన సాంగుల పై సరదా ప్రయత్నం….
‘ సింగరు ‘ లిర్వురు పాటల
సింగములే, ఘంటసాల శ్రీ రఫి గార్లే
‘ సింగిన సాంగులు ‘ మొత్తము
సింగారములొలికి నిలిచె చిరకాలమిటన్.
 
రప్ఫి గారి పాట “రప్ఫన్నదే” లేదు
ఘంటసాల పాట ఘంట మ్రోత
గొప్ప యెవ్వరనగ గుర్తించలేకను
ఇర్వురొక్కటనెను ఇంద్రుడపుడు.
 
SrinivasaBharadwaj Kishore
 
ఘంటసాల రఫుల గంధర్వులను మించు
మధుర గానమందు మరచి మేను
గద్దెకూడ వారికర్పించి యింద్రుడే
నేలమీద కూర్చునేను చూడు
 
వేణుగానలోలు వేడేటి పాటలన్
ఘంటసాల రఫులు ఘనముగాను
మొదలుపెట్టినంత మూగి మేఘములపై
దేవ గణములవిగొ తేలెనటుల
(తేలెనచట)
 
బంధించెడి మీ పాటకు
కందుగ వజ్రాయుధమ్ము కరిగిన కూడా
విందును కడవరకు యనుచు
ఇంద్రుడు కూర్చుండెనచట ఇది వింతగదే
 
రాకపోతిరెన్ని రాగాలు పాడినా
ఎంతసేపుచూతు మిందురుడిని
మేడ వీడి రండి మీకోసమేమేము
వేచి యుండ కాచె వేయి కనులు
 
గద్దె నిలుపుకొనగ గారడీ చేయునే
ఇంద్రుడెటులతానె యిచ్చెనేడు
దివిని పొందిరేమొ దేవేంద్రునోడించి
రఫియు ఘంటసాల రాగములతొ
 
మేఘ మల్హరమ్ము మీరిర్వురూపాడ
మబ్బులెల్ల కరిగి మాయ మవగ
నెలవు గోలుపోయి నేలపై కూలమే?
వేరె పాట పాడ వేడుకొనెద
భూమి మీద మీవి ఫోటలు ప్రతిచోట
దివిని ఫ్యానులైరి దేవతలును
చూపి కరుణ నన్ను స్టూడెంటు చేసుకో
పాట నేర్చుకుందు పట్టుదలతొ
 
ఘంటసాల, రఫీలనుద్దేశించి దేవేంద్రుడు ఈ విధంగా అంటున్నాడు
గంధరువులుగా కొలుతురు
అందరు మిము భూమిపైన అది యిచ్చెను మా
కందరికీ గుర్తింపును
అందుకు మిము సత్కరింతుమందుకొనుడిదే
 
రఫియు ఘంటసాల రమ్యమ్ముగా పాడ
మదిర తాగి నట్లు మైకమెక్కి
దేవతా గణములు దేవేంద్రుడే రాగ
చేరిరచట యా కచేరి వినగ
 
భూమి మీద మీవి ఫోటలు ప్రతిచోట
దివిని ఫ్యానులైరి దేవతలును
చూపి కరుణ నన్ను స్టూడెంటు చేసుకో
పాట నేర్చుకుందు పట్టుదలతొ
 
J K Mohana Rao
హరి దరిసెనమునకోస
మ్మిరువురు మనమార స్వర్ణ – మేరువు జేరన్
హరి కనరాడే, వేఱొక
హరి వారినిఁ బిల్చి పాడ – నాహ్వానించెన్
 
పయనించిన యా చిలుకలు
శయనించఁగ హాయిగాను – స్వర్గము చేరన్
జయజయ నినాదములతో
జయంతజనకుండు బిలిచె – జంటగఁ బాడన్
 
హాయిగ నామని సాగెను
హాయిగ కుహుకూహు మంచు – నమరావతిలోఁ
దీయఁగఁ గోయిలలు పలుక
దోయిగ గళమెత్తి పాడఁ – దొడఁగిరి వారల్
 
గంగానది యొక్కరు పఱ-
గంగా యమునయ్యె నొకరు – గానమునందున్
సంగీతమున త్రివేణీ-
సంగమ మది దేవలోక – శైవాలినితోన్
 
వాలుకనులదానా నీ
వాలించుము ప్యారి ప్యారి – యనుచును తామీ
భూలోకమ్మును విడి స్వ-
ర్లోకమ్మును జేరి పాడ – లులితము లవరే
 
రాముని నామముకన్నను
భూమిని లేదేమి యంచు – మోదముతోడన్
ప్రేమను భద్రాద్రి నలరు
స్వామినిఁ గొలువంగ వారు – పాడిరిగాదా
 
అమరేంద్రునిసభలో రఫి,
సముచితముగ ఘంటసాల – చనె జన్నతుకున్
రమణీయమ్మౌ గానము
నమరుల్ వినిరప్డు, వినిరి – యల్లా హరియున్
 
భవనపు సిరి వల దొకనికి,
భువనములో భూతనాథుఁ – బొగడె నొకండున్
కవనములో భుజగములన్
నవనవముగ బాడినారు – నాకమునందున్
 
అనె నొక్కఁడు మధురమ్మని,
బెనవేసికొనంగ వలెను – బ్రియ ననె నొకఁడున్
స్వనముల ఘనముగ సకల భు-
వనజనులకు సంతసమ్ము – పఱచిరి వారల్
హరిదర్శనమున నెల్లరు
మురియుదురని బాడ నపుడు – మురిసెను హరియున్
హరియను పద మా హరికే,
యొరులకుఁ గాదనుచు నెఱుగ-కుండెను హరియున్
 
అందమె యానంద మ్మా-
నందమె మకరందమంచు – నలుగురి చెవులన్
సుందరమై ప్రసరించిరి
విందుగ భూలోకమందు – వేలుపు బ్రోలున్
 
వారు చిరంజీవులు భువి,
వారమరులు నమరలోక – వనసీమలలో
వారో స్వర గంధర్వులు
వారిద్దఱు ముద్దులొల్కు – వాణీపుత్రుల్
 
మ్రోఁగించిరి సన్నాయిగ
రాగమ్ముల కంఠమందు – రహితో నవమై
యోగమ్మది నరులకు నను-
భోగమ్మది సురుల కయ్యె – భువి నింద్రసభన్
 
ఇంటింటను మ్రోఁగును ప్రతి
గంటయు విన ఘంటసాల – గానమ్ము, రఫీ
కంఠ మ్మటులనె, నేఁడా
కంఠమ్ములు మ్రోఁగె నింద్రు – గంధర్వసభన్
 
మధువనమున రాధిక స-
మ్ముదముగ నాడంగ కృష్ణ – మురళియు మ్రోఁగెన్
సుధ చిందఁ బ్రణయ పదముల
ముదముగఁ బాడంగ రాధ – మోహనుఁ డూఁగెన్
(మధుబన్ మే రాధికా నాచేరే, గిరిధర్ కే మురలియా బాజేరే – రఫీ; పాడవేల రాధికా ప్రణయ సుధా గీతిక – ఘంటసాల)
 
Maddali Srinivas
పయనించే చిలుకను త-
న్మయమున బిలువంగ వారు – మబ్బుల వెనుకన్
నయమున వినిరట సురులును
జయమని పల్కెను సురపతి జయమిర్వురికిన్
 
గంగా యమునా సంగమ
రంగస్ధలి యాకసమట రసధుని పారన్
సింగారించుకు కిన్నెర
లుం గంధర్వులు వినిరట లోలితులగుచున్
 
బస్తీ దొరసానికి వాహ్!
ముస్తాబును జేయగాను ముచ్చట తోడన్
మస్తనిపించే పాటను
రుస్తుంలై పాడి నారు ఋజువా సురులే!!
దయగనమని పాడగ నా
దయలొసగే ప్రభువు తానె దయ నర్ధించెన్
దయతో వారలు పాడిన
జయగీతములన్ సురులకు జయమగు ననుచున్
 
ఇంద్రుని మనసులోని మాట
———————————
గానవాహిని యందు గాఢాను రక్తిని
పొంగిపోయెదనిప్డు పోరు మఱచి
అసురాధములకు నేడనువైన సమయము
ఆక్రమింపగ నాకమాప బోను
సంగీత సామ్రాజ్య సామ్రాట్టు లిర్వురు
సందడింపగ నేడు సంతసమయె
నేల సుఖములింక నేలనీ పదవులు
గానామృతము గ్రోలి గారవింతు
 
నారదాది ఘనులు నాకమందు గలరు
వారి గాన మహిమ పాడి యగును
చేరి ఘంతసాల చెలిమిని రఫితో-క
చేరి చేయ వినుదు “శ్రీలు” గురియ
 
ధ్రువ తారలు నాకమునన్
సవరింపగ గాత్ర మంత శచిపతి విని తా
చవులూరెడి సంగీతము
నవలీలగ పాడ గాను నలరుచు మురిసెన్
 
తనియించు గాన మధురిమ
వినినను కొండలు కరుగవె విననే మునుపున్
మును కొండల వజ్ర ముతో
తునియలు చేసితిని నేను దురుసుతనమునన్
 
దయగనమని పాడగ నా
దయలొసగే ప్రభువు తానె దయ నర్ధించెన్
దయతో వారలు పాడిన
జయగీతములన్ సురులకు జయమగు ననుచున్
 
బస్తీ దొరసానికి వాహ్!
ముస్తాబును జేయగాను ముచ్చట తోడన్
మస్తనిపించే పాటను
రుస్తుంలై పాడి నారు ఋజువా సురులే!! “ఓహో బస్తీ దొరసానీ> ఘంటసాల గారు” యు లేకే పెహ్ల పెహ్లా ప్యార్> రఫీ జీ
 
గంగా యమునా సంగమ
రంగస్ధలి యాకసమట రసధుని పారన్
సింగారించుకు కిన్నెర
లుం గంధర్వులు వినిరట లోలితులగుచున్ “తూ గంగా కి మౌజ్ ,మై జమునా కి ధారా”>రఫీ
 
పయనించే చిలుకను త-
న్మయమున బిలువంగ వారు – మబ్బుల వెనుకన్
నయమున వినిరట సురులును
జయమని పల్కెను సురపతి జయమిర్వురికిన్
చల్ ఉఢ్ జారే ఓ పంచీ- రఫీ జీ
పయనించే ఓ చిలుకా-ఘంటసాల గారు
Thimmaji Rao Kembayi
 
అమరగాయకుండుఆంధ్రుడు దివికేగి
అమరవరులు మెచ్చ అమరగాన
మాలపించశారదాంబ యగ్రాసన౦
బిచ్చి గౌరవిం చె మెచ్చుకొనుచు
 
అమరలోక నివాసుల కతి ప్రియమగు
జానపద గీతముల క్రొత్త బాణి యందు
శ్రావ్యముగ పాడ బిరుదు నొసంగినారు
ఘంటసాలకు గాంధర్వ గాయకుడన
 
Gopala Krishna Rao Pantula
గాన గంధర్వులిర్వురు గగన తలము
చేరి నారన్న సంగతి చెవిని బడగ
సాదరముగ శచీపతి స్వాగతించి
ప్రార్థనము జేసి వారల పాడ మనుచు
తాను కూర్చుండె వారిపాదాల చెంత.
 
SontiPrabhakaraSastry
తేటగీతి కాని ఆటవెలది కాని
కంద పద్యమల్ల కవిని గాను
అసలు పద్యమంటె అర్థము కాదులే
యతులు ప్రాసలంటె హడలు నాకు!
 
Bss Prasad
 
చల్లని వెన్నెల లో మరు
మల్లెల జావళి ప్రసాద మాధుర్యములన్
జల్లుము ఓ గాంధర్వా
మెల్లగ గ్రోలెదన మృతము మేనుప్పొంగన్
 
చౌద్వి నీ చందురునిమించు అంద మేది
“రఫి” గళము పాడని మధుర రాగ మేది
విందు జేయుము నో గాన బంధు లార
స్వర్గ సీమ వాసము బల్కు స్వాగ తమ్ము
 
అక్కినేని మీ పాటకు అడుగులేసె
నందమూరి మీ పాటకు నడుమునూప
జగము వారికి జైకొట్టి జయము పలికె
అమర లోకమ్ము తామంత అతిథు లైరి
స్వర్గ పతియు నర్తించ మీ స్వరము గూడి
రంభ మేనక లాటలు రమ్య మౌను
 
దయనీయంగా పంచీ
పయనించెనుఒకని నోటి పాటకు పలుకై
పయనించే ఓ చిలుకా
పయనించెను ఒకని నోటి పల్లవి చిలుకై
ఘంటసాలకు జంటగ కంఠ మిచ్చి
యుగళ గీతమ్ముపాడిరి మగువ లంత
జానకి సుశీల జిక్కిల గాన లహరి
వలపు లోగిళ్ళు ముంచునే వయసు నైన !
 
ఆమీ తూ మీ వారే !
హేమా హేమీ జగాన హిట్టే భాయీ !
మామా మామా అంటూ
భామలు పాడగ పసందు పంటే కాదా !
ఎవరి గొంతును వారికే ఏస పెట్టి
పాడె ఘంటసాలనటుల మాట బట్టి
అక్కినేనికి పాడగ నొక్కి పెట్టి
నంద మూరికి పాడెను చిందు లేసి
తుంబుర నారద పోటీ
అంబరమే వేది కవగ ఆహ్వాన మిదే
తంబూరా మన గుర్తుగ
సంబరమేజరుగునింక సర్వులు జూడన్ (సఖులే జూడన్ )
రాగ యుక్తమ్ము పాటకు రఫియె రాజు
మనసు కోరును వినమని మారు మారు
పూలు తాకినట్లు తనువు పులకరించు
కనులు మూయగ తియతీయ కలలు నింపు
 
ChandramouliSuryanaryana
మధుబన్ మె రాధికా, మనుతర పతు, చలి
చలి రే పతంగ్ మేరి చలిరె యనిన
కూహూ కుహూ బోలె కోయలియాయన్న
మహమద్ రఫీ గొంతు మధువులొలుకు
రసికరాజయనిన రాగమయియనిన
పదపదవే గాలి పటమా యనియనిన
పాటనమృతధార ప్రవహింపగా జేసె
గానగంధర్వుడు ఘంటశాల
ఉత్తరాది గాయ కోత్తముడు రఫీయె
ఘనుడు తెలుగులోన ఘంటశాల
ఇంద్రలోకమందు నింద్రుని మురిపించ
దిగ్గజములిరువురు దివికిజనిరి
మధుబన్ మె రాధికా, మనుతర పతు, చలి
చలి రే పతంగ్ మేరి చలిరె యనిన
కూహూ కుహూ బోలె కోయలియాయన్న
మహమద్ రఫీ గొంతు మధువులొలుకు
రసికరాజయనిన రాగమయియనిన
పదపదవే గాలి పటమా యనియనిన
పాటనమృతధార ప్రవహింపగా జేసె
గానగంధర్వుడు ఘంటశాల
ఉత్తరాది గాయ కోత్తముడు రఫీయె
ఘనుడు తెలుగులోన ఘంటశాల
ఇంద్రలోకమందు నింద్రుని మురిపించ
దిగ్గజములిరువురు దివికిజనిరి
 
Srinivas Iduri
ఘంటసాల, రఫీల గాన మాధుర్యంలో ఇంద్రుడు తేలుతుంటే పాపం మేనక, ఊర్వశి ఇలా….
మేనక ఊర్వశి పాపము
ఆనక మరొక గతి యైరి ఐటెం బాంబుల్
మానక ఇంద్రుడు మునుగగ
గానకళా విదుల దీటు గాత్రములందున్
ఉత్తర భారతపు రఫీ
మత్తు గొలుపు ఘంటసాల మస్తుగ గలిసెన్
తత్తరపడి ఇంద్రుడు సుతి
మెత్తగ కోరెను పదములు మెచ్చుచు మదిలో
హాయిగ తెలుగూ హిందీ
భాయీ భాయీ అనియెడి భావము తోడన్
చేయగ కచేరి ఇరువురు
మాయగ తోచెను, సురపతి మతియే పోయెన్!
 
SubrahmanyaChakravarthiOruganti
విజయమో వీరస్వర్గమో అంటారు. యుధ్ధంలో ప్రాణాలు కోల్పోయిన వాళ్ళందరూ స్వర్గానికి వెళ్ళి స్వర్గ సుఖాలు అనుభవిస్తారుట. స్వర్గసుఖాలంటే ఏమిటో మనందరికీ తెలిసిందే..
ఘంటసాల, రఫీలు దేవేంద్రునితో ఇలా అంటున్నారు….
(తేటగీతి)
శక్తి చాలక రణములో చచ్చినట్టి
పీనుగులతోడ రతములో పెనిగినట్టి
అచ్చరల నాట్య మేలరా? అమరనాధ!
కాస్త మాగానవిభవమ్ము గాంచవయ్య!
 
Shankar Boddu
గాన సుధారసమ్మొలికి కాలము జేసియు స్వర్గసీమలో
వీనుల విందుచేయ నొక వీణను మీటుచు నేక కంఠులై
గానము చేయుచుండిరట కౌశల మొప్పగ ఘంటసాలయే
పూని రఫీని గూడుచు నమోఘ ప్రదర్శన నిచ్చెనచ్చటన్!
 
Arka Somayaji
వారా? వారమరేంద్రు గాయకులు ! వహ్వారే ! “మహమ్మద్ రఫీ”
సారప్రజ్ఞుడు “ఘంటసాల” యుగళ ప్రస్తార గానామృత స్వీ
కారంబందు మహేంద్రజాల, రసస్వర్గంబద్ది ! నిత్యోత్సవ:
పారావార………….తరంగ డోలికల శోభా ప్రాభవ శ్రీలవే !
 
Sivaramakrishna Prasad
తేగీ . బొట్టు నునుదుటవద్దని బుద్ధి చెప్పు
బడులు ఎక్కువ వచ్చెను పతన మంద
వెరసి బోట్టే కదాయని పీకి వేయ
పీక కోసెద పిడికిలి పిసికి వేతు
తేగీ . వంద నమిదివీరులకిది వంద నమిది
దేశ హితుముకోరుజనుల ఆశ యమది
మాకు నెపుడుము వ్వన్నెల మాధ్వజముకు
కీర్తి బొట్లునుడుటనద్ద స్పూర్తి దీర
తేగీ . చింది సైనికరుధిరమానందమీయ
శ్రమచె ఘర్మజలములక్ష్మి ధామమవ్వ
శక్తి యుక్తులు మాఖ్యాతి జగతి తెలుప
భువికె బొట్టుగ భారత భూమి నిలిచె
ఏమో ఏమో ఇదిమా
కేమో ఏమో అయినది గిరిజా నాధా
మామీ దికదయ చూపుమ
మేమూ రఫిఘంటసాల మేటిల వింటూ
సురులున్న దేవ లోకము
సురగా నముభువి నవింటు సుడిపడి పోవన్
ధరఘం టసాల రఫిగాం
చిరయము పిలిచెత మచెవుల చిలుములు వీడన్
స్థితిమతులై మనుజేంద్రు లనేకులుసింధువులైవిలసిల్లినభా
రతకవిరాజ విరాజితమైన పురాకృత కావ్యమరంద మహో
న్నతులనుకోర సనాతనశైలి ఘనంబుగ ఘంటమునాడుచుస
త్కృతులిటజారెను ఋత్వి జుడైకృ తికృత్య మిడన్ కవిహృద్యముగా
 
Sudharshan Kusma
గాన గంధర్వులైనట్టి ఘంటసాల
రప్ఫి లిరువురు నొక్కటై రంజితముగ
అమరపురిలోని దివిజుల నలర జేసి
ప్రీతి పాత్రులై నిలిచిరి పేర్మి తోడ
 
Devarakonda Subrahmanyam
స్వరరాజు లిర్వురు కుాడి
సురలోకములోన గానమాలాపింపన్
సురరాజు మైమరచె
సరి యెవ్వరు వీరికి గానమాధుర్యమునన్
 
Sailaja Akundi
సరిలేరుగ మీకెవ్వరు
సురలోకమునందుగాని సురభిన గానీ!
చిరజీవులు మీ పాటలు
తరతరములు మరువలేరు తధ్యము సుమ్మా!!!
రఫియు ఘంటశాల రాగాలు వినినంత
పరవశించి పోయె హరిహయుండు
పుడమి జేసుకున్న పుణ్యంబులేమొకొ
మహతి కఛ్ఛపిటుల మనుజులైరి !!!
రారా కృష్ణయ్య వినగ
చేరును గద నల్లనయ్య చెలులందరితో
భారత కీర్తిని పాడిన
హారతు లిచ్చెనుగనాడు హాలీవుడ్లో!!!
కఠిన ఫాషాణ మైనను కరగి పోవు
సాగు వాయువుల్ చెవియొగ్గి యాగివినును
పుడమిపరితోషమొందును పుత్రులనుచు
వాగు వంకలు నదములు ప్రమదమొందు
పుణ్య భారత మాతయె పులకరించు
ఘంటశాల రఫి మధుర గానమువిని!!!
గద్యము వినగా మధురమె
పద్యము పాడంగకరుగు గండశిలైనన్
హృద్యమ్ముసుమా పాటలు
నధ్యాయము ముగిసెనేమి? యమరులు మీరే!!!
 
Venkat Tekumalla
అక్కినేనికి పాటలు – అచ్చు గుద్దె
ఎంటివోడికి పద్యాలు – ఎక్సలెంటు
నటులు వందలు “ఘం”ఠాన – నడిచె నాడు
వాసవుండును నేడట – వాద్య గోష్టి.
 
Bharathi Katragadda
తే. గాన గంధర్వ కంఠాన ఘనము గాను
తీయని స్వర ఝరియపారి తేనెలయ్యె!
జనుల ఎదలెల్ల పులకించె జగతి లోన
స్వర్గ పురిలోను అడుగిడె స్వరపు రేడు
 
 

 
VoletiSrinivasaBhanu
 
పాల సంద్రము మథియించు వేళయందు
ఉద్భవించిన కలశాలు మూడు తెలియ
ఒకటి మోహిని చేతిలో నొదిగె నాడు
రెండు అమరావతినియేలె నిండు గాను
 
రసికరాజా యంచు రాగాలు పండించి
గాన తత్త్వమెరుగు జ్ఞాని యొకడు
మధువనమ్మున రాధ యెద పొంగి నర్తించు
పాట నాలాపించు మేటి యొకడు
శివశంకరీ యంచు అవలీల దర్బారి
కానడ చిలికించు ఘనుడొకండు
దునియా కె రఖ్వాలె వినుమయ్య నా బాధ
అనుచు గీతంబైన యార్తి యొకడు
 
భువిని గాన జలధి ముంచెత్తి ఇరువురు
అమర జగతి లోన యడుగులిడగ
ఆసనమ్ము నొసగి నాలించి యుగళమ్ము
మాన్యుడింద్రు డచట ధన్యుడాయె
 
ఎన్నడైన గనుడు ఇంద్రుని కన్నుల
భయము తొంగి చూచు పదవి కొరకు
నేడు చూడ వేడ్క నిండుగ పొంగెను
ఘంటసాల రఫి ల ఘనత వలన
 
NagaJyothiRamana
నిలువుము వాలుకనులతో
కలుసుకునిన గుబులవునని-గాయకయుగళిన్
పలువిధముల పాడగ విని
విలాసముగ సురపతితన -విధులను మరచెన్
 
హాయిగ హాయిగ ఆమని
రేయని మన ఘంటసాల – రేపగ మరులన్
కోయిల కుహు కుహు బోలని
హాయిగ రఫియును పలుకగ-హా! యనిరి సురల్!!
ఆంధ్రుల పాటల దైవము
ఇంద్రసభను రఫినిగూడి ఇంపుగపాడన్
ఆంధ్రా హిందీ జమిలికి
ఇంద్రుడుమైమరచి యొసగె-సింహాసనమున్
 
VenkataSubbaSahadevuduGunda
ఏపాటఁ బాడిరో హరి
తా పీఠమ్మొసగి తూలి తన్మయమొందెన్
సాపాటున్ దిన నొప్పక!
కూపీ లాగగ మొయిలులఁ గూడిరి దివిజుల్!
శహభాషంచును రఫినీ,
యహహో యని ఘంటసాల నచ్చట జేర్చెన్!
తహతహల కులిశి వారల
నహల్య యందమ్ము బొగడ నాశగ గోరెన్!
( కులిశి=ఇంద్రుడు)
 
అప్సరసల యందంపు నంతు దెలిసి
తామెరుగని భామల చిరునామ కొరకు
ఘంటసాల రఫీలకు గద్దె నొసఁగి
పాడమనె సురరాజట పట్టు బట్టి!
 
VanamVenkataVaraprasadarao
 
‘చల్వుడుజారె పంచి’ యను చక్కగ తాను రఫీ విపంచినన్
చెల్వుడు ఘంటసాల సుధ చిందులుగా ‘పయనించె చిల్క’యన్
పిల్వుడురా మనాళ్ళ జరిపింతు పురస్కర మంచునింద్రుడన్
తల్వుడురా మనోళ్ళనగ ధన్యుల! జే జయదేవుడన్ననూ!
 
నింగిన ఇంద్రు డొక్కడుర నిండిరి చంద్రులు యిద్ద రిద్ధరన్
పొంగిన గానవాహినులు పొందుగ ఉత్తర దక్షిణమ్ములన్
ముంగిలి గండుకోయిలలు ముద్దుగ హిందిన తెల్గునన్ సినీ
రంగము నాడు నే డచట రా రఫికిన్ మన ఘంటసాలకున్
 
వంగినదది నడుము నభము
పొంగినవగు గానసుధల పొందులు హరికిన్
గంగ ఘంటసాల గళము
రంగుల’కల’యికరఫీతొ రాగమ?మల్హర్!
 
 
GoliSastry
సీ: జానపదమొకండు – జనులు మెచ్చగపాడు
పద్యంబు నొక్కడు – పాడగలుగు
లలితగీతమొకడు – లయబద్ధముగబాడు
శ్లోకంబుకొక్కడు – శోభదెచ్చు
శాస్త్రీయమొక్కడు – శ్రావ్యంబుగాపాడు
కీర్తనల యొకండు – కీర్తిబొందు
భక్తి గీతమొకడు – రక్తిగా పాడును
పాశ్చాత్యమొక్కడు – పలుక గలుగు
 
ఆ.వె: ఎట్టిపాటగాని యే శ్లోకములుగాని
పద్యమైన మరియు గద్యమైన
నవరసంబులొలుకు నాయాసమేలేక
ఘంటసాలవారి గళమునందు
 
తెలియ ఘంటసాల తెలుగులో రఫియేను
నార్తు ఘంటసాల నయము రఫియె
మరువలేము వారి మధురమౌ గాత్రమ్ము
విందు పంచగనను విందు విందు.
 
పూలకు గొంతుక యుంటే
యేలాగున బాధజెప్పి యేడ్చునొ, పలికెన్
ఆలాగు ఘంటసాలయె
మేలుగనది పూలగోయ మెదలును మదిలో.
 
గీతను బాడుచు మధురపు
గీతను తా ఘంటసాల గీసెను సుధతో
ప్రీతిగ నెవ్వడు నేటికి
గీతను దాటంగలేదు గీతాచార్యా !
 
ఇందరు భారత జనులే
విందురు ప్రతిరోజు చెవుల విందుగ నేదో
యుందని తావిన గాత్రము
నిందురుడే నిలిపె పైన నిష్టత వీరిన్.
 
చూడు మన ఘంటసాలయె
పాడె నమో వెంకటేశ పాటయు మరియున్
ఏడూకొండల సామిని
ఏడేడులు దాటి వినగ నెప్పుడు క్రొత్తే
 
ఘన స్వరములె రంగులుగా
తన గాత్రమె కుంచెగాగ తనగానముతో
మన మదిని ఘంటసాలయె
వినుతించగ బొమ్మలనిడి వినువీధి జనెన్.
 
హిందీ తెలుగుల పాట ప
సందుగ రఫి ఘంటసాల ” సరిగా ” నేర్పన్
ఇందురుడే విద్యార్థిగ
ముందర తా గూర్చొనెనట ముచ్చట గొలుపన్.
 
చిలిపి పాటలు నీనోట చిందులాడు
భక్తి గీతమ్ము భగవంతు పట్టిలాగు
దుఃఖరాగాలు గుండెల దూరి తొలుచు
గానగంధర్వ నీపాట ఘనము ఘనము
 
చోద్యమయా నీ గాత్రము
పద్యము, నవరసములొలుకు పాటలు, గీతన్
గద్యము, నెవ్విధి వినినన్
హృద్యముగా ఘంటసాల ! యిష్టత గలుగున్.
 
( ఇంద్రుడి పలుకులు )
మీ పెదవి దాటు పాటయె
నా పదవిని మించియుండు నదినిజమేగా
మీ పాట వినినవారికి
ఆపగ నాతరమ స్వర్గ మందును సుమ్మీ !
 
ఇర్వురు గతమున గన గం
ధర్వులె శాపవశమునను ధర బుట్టిరిగా
సర్వుల కమృతము పంచగ
సర్వము శాపమ్ము దొలగి స్వర్గము దొరకెన్.
 
బంగరు గాత్రపు పాటల
సింగములే ఘంటసాల శ్రీ రఫి గార్లే
హంగుగ పాడిన పాటలు
సింగారములొలికి నిలిచె చిరకాలమిటన్.
సింగాలు సింగిన సాంగుల పై సరదా ప్రయత్నం….
‘ సింగరు ‘ లిర్వురు పాటల
సింగములే, ఘంటసాల శ్రీ రఫి గార్లే
‘ సింగిన సాంగులు ‘ మొత్తము
సింగారములొలికి నిలిచె చిరకాలమిటన్.
 
రప్ఫి గారి పాట “రప్ఫన్నదే” లేదు
ఘంటసాల పాట ఘంట మ్రోత
గొప్ప యెవ్వరనగ గుర్తించలేకను
ఇర్వురొక్కటనెను ఇంద్రుడపుడు.
 
SrinivasaBharadwaj Kishore
 
ఘంటసాల రఫుల గంధర్వులను మించు
మధుర గానమందు మరచి మేను
గద్దెకూడ వారికర్పించి యింద్రుడే
నేలమీద కూర్చునేను చూడు
 
వేణుగానలోలు వేడేటి పాటలన్
ఘంటసాల రఫులు ఘనముగాను
మొదలుపెట్టినంత మూగి మేఘములపై
దేవ గణములవిగొ తేలెనటుల
(తేలెనచట)
 
బంధించెడి మీ పాటకు
కందుగ వజ్రాయుధమ్ము కరిగిన కూడా
విందును కడవరకు యనుచు
ఇంద్రుడు కూర్చుండెనచట ఇది వింతగదే
 
రాకపోతిరెన్ని రాగాలు పాడినా
ఎంతసేపుచూతు మిందురుడిని
మేడ వీడి రండి మీకోసమేమేము
వేచి యుండ కాచె వేయి కనులు
 
గద్దె నిలుపుకొనగ గారడీ చేయునే
ఇంద్రుడెటులతానె యిచ్చెనేడు
దివిని పొందిరేమొ దేవేంద్రునోడించి
రఫియు ఘంటసాల రాగములతొ
 
మేఘ మల్హరమ్ము మీరిర్వురూపాడ
మబ్బులెల్ల కరిగి మాయ మవగ
నెలవు గోలుపోయి నేలపై కూలమే?
వేరె పాట పాడ వేడుకొనెద
భూమి మీద మీవి ఫోటలు ప్రతిచోట
దివిని ఫ్యానులైరి దేవతలును
చూపి కరుణ నన్ను స్టూడెంటు చేసుకో
పాట నేర్చుకుందు పట్టుదలతొ
 
ఘంటసాల, రఫీలనుద్దేశించి దేవేంద్రుడు ఈ విధంగా అంటున్నాడు
గంధరువులుగా కొలుతురు
అందరు మిము భూమిపైన అది యిచ్చెను మా
కందరికీ గుర్తింపును
అందుకు మిము సత్కరింతుమందుకొనుడిదే
 
రఫియు ఘంటసాల రమ్యమ్ముగా పాడ
మదిర తాగి నట్లు మైకమెక్కి
దేవతా గణములు దేవేంద్రుడే రాగ
చేరిరచట యా కచేరి వినగ
 
భూమి మీద మీవి ఫోటలు ప్రతిచోట
దివిని ఫ్యానులైరి దేవతలును
చూపి కరుణ నన్ను స్టూడెంటు చేసుకో
పాట నేర్చుకుందు పట్టుదలతొ
 
J K Mohana Rao
హరి దరిసెనమునకోస
మ్మిరువురు మనమార స్వర్ణ – మేరువు జేరన్
హరి కనరాడే, వేఱొక
హరి వారినిఁ బిల్చి పాడ – నాహ్వానించెన్
 
పయనించిన యా చిలుకలు
శయనించఁగ హాయిగాను – స్వర్గము చేరన్
జయజయ నినాదములతో
జయంతజనకుండు బిలిచె – జంటగఁ బాడన్
 
హాయిగ నామని సాగెను
హాయిగ కుహుకూహు మంచు – నమరావతిలోఁ
దీయఁగఁ గోయిలలు పలుక
దోయిగ గళమెత్తి పాడఁ – దొడఁగిరి వారల్
 
గంగానది యొక్కరు పఱ-
గంగా యమునయ్యె నొకరు – గానమునందున్
సంగీతమున త్రివేణీ-
సంగమ మది దేవలోక – శైవాలినితోన్
 
వాలుకనులదానా నీ
వాలించుము ప్యారి ప్యారి – యనుచును తామీ
భూలోకమ్మును విడి స్వ-
ర్లోకమ్మును జేరి పాడ – లులితము లవరే
 
రాముని నామముకన్నను
భూమిని లేదేమి యంచు – మోదముతోడన్
ప్రేమను భద్రాద్రి నలరు
స్వామినిఁ గొలువంగ వారు – పాడిరిగాదా
 
అమరేంద్రునిసభలో రఫి,
సముచితముగ ఘంటసాల – చనె జన్నతుకున్
రమణీయమ్మౌ గానము
నమరుల్ వినిరప్డు, వినిరి – యల్లా హరియున్
 
భవనపు సిరి వల దొకనికి,
భువనములో భూతనాథుఁ – బొగడె నొకండున్
కవనములో భుజగములన్
నవనవముగ బాడినారు – నాకమునందున్
 
అనె నొక్కఁడు మధురమ్మని,
బెనవేసికొనంగ వలెను – బ్రియ ననె నొకఁడున్
స్వనముల ఘనముగ సకల భు-
వనజనులకు సంతసమ్ము – పఱచిరి వారల్
హరిదర్శనమున నెల్లరు
మురియుదురని బాడ నపుడు – మురిసెను హరియున్
హరియను పద మా హరికే,
యొరులకుఁ గాదనుచు నెఱుగ-కుండెను హరియున్
 
అందమె యానంద మ్మా-
నందమె మకరందమంచు – నలుగురి చెవులన్
సుందరమై ప్రసరించిరి
విందుగ భూలోకమందు – వేలుపు బ్రోలున్
 
వారు చిరంజీవులు భువి,
వారమరులు నమరలోక – వనసీమలలో
వారో స్వర గంధర్వులు
వారిద్దఱు ముద్దులొల్కు – వాణీపుత్రుల్
 
మ్రోఁగించిరి సన్నాయిగ
రాగమ్ముల కంఠమందు – రహితో నవమై
యోగమ్మది నరులకు నను-
భోగమ్మది సురుల కయ్యె – భువి నింద్రసభన్
 
ఇంటింటను మ్రోఁగును ప్రతి
గంటయు విన ఘంటసాల – గానమ్ము, రఫీ
కంఠ మ్మటులనె, నేఁడా
కంఠమ్ములు మ్రోఁగె నింద్రు – గంధర్వసభన్
 
మధువనమున రాధిక స-
మ్ముదముగ నాడంగ కృష్ణ – మురళియు మ్రోఁగెన్
సుధ చిందఁ బ్రణయ పదముల
ముదముగఁ బాడంగ రాధ – మోహనుఁ డూఁగెన్
(మధుబన్ మే రాధికా నాచేరే, గిరిధర్ కే మురలియా బాజేరే – రఫీ; పాడవేల రాధికా ప్రణయ సుధా గీతిక – ఘంటసాల)
 
Maddali Srinivas
పయనించే చిలుకను త-
న్మయమున బిలువంగ వారు – మబ్బుల వెనుకన్
నయమున వినిరట సురులును
జయమని పల్కెను సురపతి జయమిర్వురికిన్
 
గంగా యమునా సంగమ
రంగస్ధలి యాకసమట రసధుని పారన్
సింగారించుకు కిన్నెర
లుం గంధర్వులు వినిరట లోలితులగుచున్
 
బస్తీ దొరసానికి వాహ్!
ముస్తాబును జేయగాను ముచ్చట తోడన్
మస్తనిపించే పాటను
రుస్తుంలై పాడి నారు ఋజువా సురులే!!
దయగనమని పాడగ నా
దయలొసగే ప్రభువు తానె దయ నర్ధించెన్
దయతో వారలు పాడిన
జయగీతములన్ సురులకు జయమగు ననుచున్
 
ఇంద్రుని మనసులోని మాట
———————————
గానవాహిని యందు గాఢాను రక్తిని
పొంగిపోయెదనిప్డు పోరు మఱచి
అసురాధములకు నేడనువైన సమయము
ఆక్రమింపగ నాకమాప బోను
సంగీత సామ్రాజ్య సామ్రాట్టు లిర్వురు
సందడింపగ నేడు సంతసమయె
నేల సుఖములింక నేలనీ పదవులు
గానామృతము గ్రోలి గారవింతు
 
నారదాది ఘనులు నాకమందు గలరు
వారి గాన మహిమ పాడి యగును
చేరి ఘంతసాల చెలిమిని రఫితో-క
చేరి చేయ వినుదు “శ్రీలు” గురియ
 
ధ్రువ తారలు నాకమునన్
సవరింపగ గాత్ర మంత శచిపతి విని తా
చవులూరెడి సంగీతము
నవలీలగ పాడ గాను నలరుచు మురిసెన్
 
తనియించు గాన మధురిమ
వినినను కొండలు కరుగవె విననే మునుపున్
మును కొండల వజ్ర ముతో
తునియలు చేసితిని నేను దురుసుతనమునన్
 
దయగనమని పాడగ నా
దయలొసగే ప్రభువు తానె దయ నర్ధించెన్
దయతో వారలు పాడిన
జయగీతములన్ సురులకు జయమగు ననుచున్
 
బస్తీ దొరసానికి వాహ్!
ముస్తాబును జేయగాను ముచ్చట తోడన్
మస్తనిపించే పాటను
రుస్తుంలై పాడి నారు ఋజువా సురులే!! “ఓహో బస్తీ దొరసానీ> ఘంటసాల గారు” యు లేకే పెహ్ల పెహ్లా ప్యార్> రఫీ జీ
 
గంగా యమునా సంగమ
రంగస్ధలి యాకసమట రసధుని పారన్
సింగారించుకు కిన్నెర
లుం గంధర్వులు వినిరట లోలితులగుచున్ “తూ గంగా కి మౌజ్ ,మై జమునా కి ధారా”>రఫీ
 
పయనించే చిలుకను త-
న్మయమున బిలువంగ వారు – మబ్బుల వెనుకన్
నయమున వినిరట సురులును
జయమని పల్కెను సురపతి జయమిర్వురికిన్
చల్ ఉఢ్ జారే ఓ పంచీ- రఫీ జీ
పయనించే ఓ చిలుకా-ఘంటసాల గారు
Thimmaji Rao Kembayi
 
అమరగాయకుండుఆంధ్రుడు దివికేగి
అమరవరులు మెచ్చ అమరగాన
మాలపించశారదాంబ యగ్రాసన౦
బిచ్చి గౌరవిం చె మెచ్చుకొనుచు
 
అమరలోక నివాసుల కతి ప్రియమగు
జానపద గీతముల క్రొత్త బాణి యందు
శ్రావ్యముగ పాడ బిరుదు నొసంగినారు
ఘంటసాలకు గాంధర్వ గాయకుడన
 
Gopala Krishna Rao Pantula
గాన గంధర్వులిర్వురు గగన తలము
చేరి నారన్న సంగతి చెవిని బడగ
సాదరముగ శచీపతి స్వాగతించి
ప్రార్థనము జేసి వారల పాడ మనుచు
తాను కూర్చుండె వారిపాదాల చెంత.
 
SontiPrabhakaraSastry
తేటగీతి కాని ఆటవెలది కాని
కంద పద్యమల్ల కవిని గాను
అసలు పద్యమంటె అర్థము కాదులే
యతులు ప్రాసలంటె హడలు నాకు!
 
Bss Prasad
 
చల్లని వెన్నెల లో మరు
మల్లెల జావళి ప్రసాద మాధుర్యములన్
జల్లుము ఓ గాంధర్వా
మెల్లగ గ్రోలెదన మృతము మేనుప్పొంగన్
 
చౌద్వి నీ చందురునిమించు అంద మేది
“రఫి” గళము పాడని మధుర రాగ మేది
విందు జేయుము నో గాన బంధు లార
స్వర్గ సీమ వాసము బల్కు స్వాగ తమ్ము
 
అక్కినేని మీ పాటకు అడుగులేసె
నందమూరి మీ పాటకు నడుమునూప
జగము వారికి జైకొట్టి జయము పలికె
అమర లోకమ్ము తామంత అతిథు లైరి
స్వర్గ పతియు నర్తించ మీ స్వరము గూడి
రంభ మేనక లాటలు రమ్య మౌను
 
దయనీయంగా పంచీ
పయనించెనుఒకని నోటి పాటకు పలుకై
పయనించే ఓ చిలుకా
పయనించెను ఒకని నోటి పల్లవి చిలుకై
ఘంటసాలకు జంటగ కంఠ మిచ్చి
యుగళ గీతమ్ముపాడిరి మగువ లంత
జానకి సుశీల జిక్కిల గాన లహరి
వలపు లోగిళ్ళు ముంచునే వయసు నైన !
 
ఆమీ తూ మీ వారే !
హేమా హేమీ జగాన హిట్టే భాయీ !
మామా మామా అంటూ
భామలు పాడగ పసందు పంటే కాదా !
ఎవరి గొంతును వారికే ఏస పెట్టి
పాడె ఘంటసాలనటుల మాట బట్టి
అక్కినేనికి పాడగ నొక్కి పెట్టి
నంద మూరికి పాడెను చిందు లేసి
తుంబుర నారద పోటీ
అంబరమే వేది కవగ ఆహ్వాన మిదే
తంబూరా మన గుర్తుగ
సంబరమేజరుగునింక సర్వులు జూడన్ (సఖులే జూడన్ )
రాగ యుక్తమ్ము పాటకు రఫియె రాజు
మనసు కోరును వినమని మారు మారు
పూలు తాకినట్లు తనువు పులకరించు
కనులు మూయగ తియతీయ కలలు నింపు
 
ChandramouliSuryanaryana
మధుబన్ మె రాధికా, మనుతర పతు, చలి
చలి రే పతంగ్ మేరి చలిరె యనిన
కూహూ కుహూ బోలె కోయలియాయన్న
మహమద్ రఫీ గొంతు మధువులొలుకు
రసికరాజయనిన రాగమయియనిన
పదపదవే గాలి పటమా యనియనిన
పాటనమృతధార ప్రవహింపగా జేసె
గానగంధర్వుడు ఘంటశాల
ఉత్తరాది గాయ కోత్తముడు రఫీయె
ఘనుడు తెలుగులోన ఘంటశాల
ఇంద్రలోకమందు నింద్రుని మురిపించ
దిగ్గజములిరువురు దివికిజనిరి
మధుబన్ మె రాధికా, మనుతర పతు, చలి
చలి రే పతంగ్ మేరి చలిరె యనిన
కూహూ కుహూ బోలె కోయలియాయన్న
మహమద్ రఫీ గొంతు మధువులొలుకు
రసికరాజయనిన రాగమయియనిన
పదపదవే గాలి పటమా యనియనిన
పాటనమృతధార ప్రవహింపగా జేసె
గానగంధర్వుడు ఘంటశాల
ఉత్తరాది గాయ కోత్తముడు రఫీయె
ఘనుడు తెలుగులోన ఘంటశాల
ఇంద్రలోకమందు నింద్రుని మురిపించ
దిగ్గజములిరువురు దివికిజనిరి
 
Srinivas Iduri
ఘంటసాల, రఫీల గాన మాధుర్యంలో ఇంద్రుడు తేలుతుంటే పాపం మేనక, ఊర్వశి ఇలా….
మేనక ఊర్వశి పాపము
ఆనక మరొక గతి యైరి ఐటెం బాంబుల్
మానక ఇంద్రుడు మునుగగ
గానకళా విదుల దీటు గాత్రములందున్
ఉత్తర భారతపు రఫీ
మత్తు గొలుపు ఘంటసాల మస్తుగ గలిసెన్
తత్తరపడి ఇంద్రుడు సుతి
మెత్తగ కోరెను పదములు మెచ్చుచు మదిలో
హాయిగ తెలుగూ హిందీ
భాయీ భాయీ అనియెడి భావము తోడన్
చేయగ కచేరి ఇరువురు
మాయగ తోచెను, సురపతి మతియే పోయెన్!
 
SubrahmanyaChakravarthiOruganti
విజయమో వీరస్వర్గమో అంటారు. యుధ్ధంలో ప్రాణాలు కోల్పోయిన వాళ్ళందరూ స్వర్గానికి వెళ్ళి స్వర్గ సుఖాలు అనుభవిస్తారుట. స్వర్గసుఖాలంటే ఏమిటో మనందరికీ తెలిసిందే..
ఘంటసాల, రఫీలు దేవేంద్రునితో ఇలా అంటున్నారు….
(తేటగీతి)
శక్తి చాలక రణములో చచ్చినట్టి
పీనుగులతోడ రతములో పెనిగినట్టి
అచ్చరల నాట్య మేలరా? అమరనాధ!
కాస్త మాగానవిభవమ్ము గాంచవయ్య!
 
Shankar Boddu
గాన సుధారసమ్మొలికి కాలము జేసియు స్వర్గసీమలో
వీనుల విందుచేయ నొక వీణను మీటుచు నేక కంఠులై
గానము చేయుచుండిరట కౌశల మొప్పగ ఘంటసాలయే
పూని రఫీని గూడుచు నమోఘ ప్రదర్శన నిచ్చెనచ్చటన్!
 
Arka Somayaji
వారా? వారమరేంద్రు గాయకులు ! వహ్వారే ! “మహమ్మద్ రఫీ”
సారప్రజ్ఞుడు “ఘంటసాల” యుగళ ప్రస్తార గానామృత స్వీ
కారంబందు మహేంద్రజాల, రసస్వర్గంబద్ది ! నిత్యోత్సవ:
పారావార………….తరంగ డోలికల శోభా ప్రాభవ శ్రీలవే !
 
Sivaramakrishna Prasad
తేగీ . బొట్టు నునుదుటవద్దని బుద్ధి చెప్పు
బడులు ఎక్కువ వచ్చెను పతన మంద
వెరసి బోట్టే కదాయని పీకి వేయ
పీక కోసెద పిడికిలి పిసికి వేతు
తేగీ . వంద నమిదివీరులకిది వంద నమిది
దేశ హితుముకోరుజనుల ఆశ యమది
మాకు నెపుడుము వ్వన్నెల మాధ్వజముకు
కీర్తి బొట్లునుడుటనద్ద స్పూర్తి దీర
తేగీ . చింది సైనికరుధిరమానందమీయ
శ్రమచె ఘర్మజలములక్ష్మి ధామమవ్వ
శక్తి యుక్తులు మాఖ్యాతి జగతి తెలుప
భువికె బొట్టుగ భారత భూమి నిలిచె
ఏమో ఏమో ఇదిమా
కేమో ఏమో అయినది గిరిజా నాధా
మామీ దికదయ చూపుమ
మేమూ రఫిఘంటసాల మేటిల వింటూ
సురులున్న దేవ లోకము
సురగా నముభువి నవింటు సుడిపడి పోవన్
ధరఘం టసాల రఫిగాం
చిరయము పిలిచెత మచెవుల చిలుములు వీడన్
స్థితిమతులై మనుజేంద్రు లనేకులుసింధువులైవిలసిల్లినభా
రతకవిరాజ విరాజితమైన పురాకృత కావ్యమరంద మహో
న్నతులనుకోర సనాతనశైలి ఘనంబుగ ఘంటమునాడుచుస
త్కృతులిటజారెను ఋత్వి జుడైకృ తికృత్య మిడన్ కవిహృద్యముగా
 
Sudharshan Kusma
గాన గంధర్వులైనట్టి ఘంటసాల
రప్ఫి లిరువురు నొక్కటై రంజితముగ
అమరపురిలోని దివిజుల నలర జేసి
ప్రీతి పాత్రులై నిలిచిరి పేర్మి తోడ
 
Devarakonda Subrahmanyam
స్వరరాజు లిర్వురు కుాడి
సురలోకములోన గానమాలాపింపన్
సురరాజు మైమరచె
సరి యెవ్వరు వీరికి గానమాధుర్యమునన్
 
Sailaja Akundi
సరిలేరుగ మీకెవ్వరు
సురలోకమునందుగాని సురభిన గానీ!
చిరజీవులు మీ పాటలు
తరతరములు మరువలేరు తధ్యము సుమ్మా!!!
రఫియు ఘంటశాల రాగాలు వినినంత
పరవశించి పోయె హరిహయుండు
పుడమి జేసుకున్న పుణ్యంబులేమొకొ
మహతి కఛ్ఛపిటుల మనుజులైరి !!!
రారా కృష్ణయ్య వినగ
చేరును గద నల్లనయ్య చెలులందరితో
భారత కీర్తిని పాడిన
హారతు లిచ్చెనుగనాడు హాలీవుడ్లో!!!
కఠిన ఫాషాణ మైనను కరగి పోవు
సాగు వాయువుల్ చెవియొగ్గి యాగివినును
పుడమిపరితోషమొందును పుత్రులనుచు
వాగు వంకలు నదములు ప్రమదమొందు
పుణ్య భారత మాతయె పులకరించు
ఘంటశాల రఫి మధుర గానమువిని!!!
గద్యము వినగా మధురమె
పద్యము పాడంగకరుగు గండశిలైనన్
హృద్యమ్ముసుమా పాటలు
నధ్యాయము ముగిసెనేమి? యమరులు మీరే!!!
 
Venkat Tekumalla
అక్కినేనికి పాటలు – అచ్చు గుద్దె
ఎంటివోడికి పద్యాలు – ఎక్సలెంటు
నటులు వందలు “ఘం”ఠాన – నడిచె నాడు
వాసవుండును నేడట – వాద్య గోష్టి.
 
Bharathi Katragadda
తే. గాన గంధర్వ కంఠాన ఘనము గాను
తీయని స్వర ఝరియపారి తేనెలయ్యె!
జనుల ఎదలెల్ల పులకించె జగతి లోన
స్వర్గ పురిలోను అడుగిడె స్వరపు రేడు
 
 
ఇప్పటి లేటెస్ట్ ఫోన్ ఐఫోన్ 6…. ఇంటావిడ లేటెస్ట్ అవునో కాదో మరి…
మరి ఈ నెల కథలో RJ వంశీ ఇల్లాలికి, ఐఫోన్ కి గల అవినాభావ సంబంధం గురించి ఒక పసందైన కథ చెప్పబోతున్నారు అందమైన పాటలు జత చేర్చి…
ఎలా అంటారా?? సింపుల్ క్రింద ఉన్న ఐపోన్ మీద మెల్లిగా తట్టండి.. అదేనండి క్లిక్ చేయండి..
 

రచన: రంగనాధ్  
 
 
 
 
1.
 
నేను :
 
అధికంగా వేషాలొస్తే సంతోషపడతాడు – నాలోని నటుడు…
బ్యాంక్ పాస్ బుక్ నిండుతుందని!
దీర్ఘ విరామం వస్తే ఆనందపడతాడు – నాలోని కవి…
కవితలతో ఒక నోట్ బుక్ నిండుతుందని!
ఆ ఇద్దరి వల్ల
ఇబ్బంది పడుతుంటాడు –
నాలోని క్రీడాకారుడు….
ఆడుకొనే అవకాశం దొరకదేమోనని!
నటిస్తున్నా, రచిస్తున్నా, ఆడుకుంటున్నా
సత్యాన్వేషణలో వుంటాడు –
నాలోని వేదాంతి !
 
‘ఇంతకూ నేనెవర్ని? ‘ అని ఆలోచిస్తే…
ఈ నలుగురూ నివసిస్తున్న
నాలుగు గదుల గుండెకు
స్వంతదారుడ్నని అర్ధమైంది.
 
నా గుండెలో మరో గది లేక, గతిలేక
నా గొంతులోనే ఇరుక్కుపోయాడు
ఒక గాయకుడు –
నా హృదయాల లయతో గొంతు కలిపి
కూనిరాగాల నాలపిస్తూ…
 
 
 
2.
 
నా గొప్పదనం
 
 
విశ్వవిఖ్యాత నటశేఖరుల మధ్య
నేనొక జూనియర్ ఆర్టిస్ట్ ని-
 
ఉద్ధండ సాహితీశిరోమణుల సరసన
నేనొక ఎల్.కే.జీ. విద్యార్ధిని !
అంటే…
సుగంధ సుమనోహర పుష్పవనంలో
గడ్డిపువ్వుని-
నవరత్నఖచిత కిరీటంలో
యిసుక రేణువుని !
 
అయినా…
నా గొప్పదనం నాకుంది
వివిధ రంగాలలో ప్రతిభా సంపత్తితో
విరాజిల్లుతున్న చరిత్ర పురుషులు
ఎందరికో నేను సమకాలికుడను!
 
 
 
 
3.
 
ప్రార్ధన
 
జయ జయ జయభారతి జయహో
వైదిక జ్ఞానప్రదాతా!
సంగీత శిల్ప సాహిత్య భాసితా
సర్వకళా సంశోభితా!
హిమనగ కిరీటధారిణి మాతా
అక్షయగంగా సంయుతా!
బోధిత సంస్కృతి నియమం
మత సంయమనమే సతతం
ధ్యేయ సాంఘిక న్యాయం !
జయ జయ శాంతస్వరూపిణి జయహో…
శాశ్వత భాగ్యపరీతా !
జయహో… జయహో… జయహో…
జయ జయ జయ జయహో !!
 
 
 
4.
 
 
మన భాష
 
పాలు పెట్టి పెంచిన అమ్మను మరచినట్లు
అమ్మ నేర్పిన భాషను ఆవలకు నెట్టి
పరభాషలో నీవు పండితుడవైన నేమి?
మాతృభాష మధురిమ నాస్వాదించకున్న !
 
ప్రబంధ కావ్య పురాణేతిహాసముల నెరిగి
నవరసాత్మక రసవాక్యముల నాసువుగ నల్లు
చమత్కారయుత సమస్యాపూర్ణ పాండిత్య ప్రతిభ
అవధాన ప్రక్రియ తెలుగుతల్లి కమరిన తగటు కాదె!
 
సకల శబ్ద తరంగ శోభిత తెలుగు తటాకమున
వికసిత పరిమళ పద్మము కాదె తెలుగు పద్యము!
తెలుగు తల్లికి దివ్యకిరీటమై యది శోభింప
వెలుగునాధునికి ధీటుగ సదా వెలుగొందుగాక!
 
స్పందనలు
 
గుండెకు ‘స్పందన ‘ వుంది…
దాంతో..
రక్తప్రసరణ జరుగుతుంది-
హృదయానికీ ‘స్పందన ‘ వుంది…
దాంతో…
కారుణ్యం కట్టలు తెంచుకోంటుంది –
గుండె, హృదయం వేరు వేరా?
అవును…
గుండె భౌతిక పదార్ధం –
హృదయం ఆర్ద్రతాత్మకం !
గుండె ప్రతివాడికీ వుంటుంది…
హృదయం మాత్రం …
కొందరికే!!
రచన: సమ్మెట ఉమాదేవి  
 
‘‘ఏం!!  రామ్‌ సింగ్‌ పదవుతుంది ఇంకా బ్రష్‌ నోట్లో పెట్టుకునే తిరుగుతున్నావా..? పంపు దగ్గరో, బావి దగ్గరో ముఖం కడుక్కోవాలి గాని ఇట్లా ఊరంతా తిరుగుతూ బ్రష్‌ చేసుకోవద్దని ఎన్నిసార్లు చెప్పాను..’’  రజని కసిరింది.
ఆ  గుడిసె ఆవరణలోనే .. పోయ్యిమీద అన్నం వండుతున్నది మాన్సిబాయ్‌.  ఒక పక్కనే మేకలు కట్టేసి వున్నాయి. మరో పక్క  నులక మంచం మీద కూర్చుని రామ్‌లాల్‌ చుట్ట తాగుతున్నాడు. మరో పక్కనే ఉన్న  గోడలు లేని పాకలో ఓ పక్క పత్తి బస్తాలు పెట్టి వున్నాయి. మరో పక్క అక్కడే గుడ్డ వుయ్యాలలో ఓ పాపాయి హాయిగా నిదురబోతున్నది.
‘‘ఏంటి పాపాలాల్‌ కాకా!!!  నువ్వట్ల చుట్ట తాగుతుంటే మంచంలో వున్న ముసలమ్మకు దగ్గు  ఇంకా ఎక్కువవ్వదా?..’’
‘‘గట్ల తిట్టమ్మా!  ముసలోనికి గింత శరమన్నా లేదు. చుట్ట తాగుడు, సారా తాగుడు ఏదీ మానడు.” మాన్సిభాయి విసుక్కుంది
‘‘నువ్విట్ల చుట్ట మీద చుట్ట తాగుతుంటే  ఇగ నేనిచ్చే మందులేమి పని చేస్తయి కాకా..’’ అన్నది రజని ఇంతలో ..
‘‘ఓ దాది!  వినాయకుని చందా కొచ్చినం. ఈసారి నువ్వు వెయ్యి రూపాయలియ్యాల్సిందే. తియ్యి.. వెయ్యి రూపాయల్‌ తియ్యి..”  తండా పిల్లలంతా గుంపులు గుంపులుగా వచ్చి మాన్సిబాయిని చుట్టు ముట్టారు..
‘‘అబ్బా రజనక్కా! నువ్వూ  ఇక్కడే వున్నావా..మేమెక్కడకెళితే అక్కడ నువ్వే కనిపిస్తున్నావు..’’ రాందాసు  నవ్వుతు రజని పక్కన కూర్చున్నాడు..
‘‘అవును నేనేమో మందులిస్తానికి ఇల్లిల్లు దిరుగుతున్న. మీరేమో చందాలు అడగనీకి వచ్చి అందర్నీ ఇసిగిస్తున్నరు..’’నవ్విందామె. చిన్నప్పటినుండి చూస్తున్నారు రజనిని వాళ్ళు. రాంపూర్‌ తండాలోనే కాదు చుట్టపక్కల తండాలో మందులిచ్చే ఏకైక దిక్కు వాళ్ళకు రజనీనే. ఆ చుట్ట పక్కల ఏడెనిమిది తండాలకు డాక్టర్లు ఎమ్‌. డి . ఓ, ఎమ్‌ ఆర్‌ ఓ, పోస్టుమాన్‌ మరే అధికారులు ఎవరు వచ్చినా రాకున్నా ఏళ్ళకొద్డీ ఆ చుట్టపక్కల తండాలో జీతంతో సంబంధం లేకుండా అలుపెరగకుండా తిరుగుతుంటుంది రజని అనే ఈ ఏ ఎన్‌ఎమ్‌ మాత్రమే. కేవలం ఆరోగ్య అవసారాలే కాకుండా వాళ్ళ   కష్టసుఖాలు వింటూ.. టౌను నుండి వాళ్ళకు కావాల్సిన వస్తువులు కూడా తెచ్చి పెడుతూ.. వారి మంచిచెడులు కనుక్కుంటూ అందరితో కలిసిపోయిన వ్యక్తి రజని.
‘‘అక్కా నువ్వు ఈ సారి ఐదు నూర్లకి తక్కువిస్తే ఊరుకోం తెలుసా.. ’’
‘‘ఇస్తలే తమ్మి.. జీతం రానియ్యండి..’’
‘‘రజనక్కా ఈ సారి మా రాంపూర్‌ తండాలో చాలా పెద్ద వినాయకుని పెట్టాల్నని ముందునుంచి తిరుగుతున్నం. ఏమయిన సరే ఈసారి రాంపూర్‌ తండా వినాయకుడు అదరిపోవాల..’’
‘‘మీరు ఎంత ముందు నుంచి తిరగుతున్నా తండాలోల్లవి మనకు తెలియని బతుకులా.. ఎవరెవరు ఎంతియ్యగలరో మీకు  తెలియనిదా.? ఎందుకు పెద్ద పెద్ద ఆలోచన జేస్తరు. నా మాట విని వున్నంతలో మంచిగ జేసుకోండ్రి తమ్ముడు. సిటీలల్ల  పైసలకు లెక్క చెయ్యరు. ఆడ మస్తుగ చందాలస్తయి వాళ్లతో మనకు పోటి వద్దు తమ్ముడు.. ’’
‘‘అవునక్కా కాని చిన్న చిన్న పోరగాళ్ళ కాడ్నించి మేమంతా ఈ సారి పెద్ద గణేషున్ని తెస్తమని మస్తు ఆశలు పెట్టుకున్నరు.. పోయినేడు  గా కొత్త తండా వాళ్ళు తెచ్చిన దానికన్నా మనం ఈసారి ఇంకా పెద్ద వినాయకున్ని తేవాల్నని ఒక్కతీరుగ ఎంటపడ్తాండ్రు’’
‘‘ఏమైనా సరే మనం పెద్ద వినాయకుడి బొమ్మ తేకపోతే తండాల పిల్లలంతా చిన్నబుచ్చుకుంటారు. కాకా ఎప్పుడెప్పుడు గణేష్‌ను తెస్తమా..?ఎప్పుడెప్పుడు పూజలు మొదలుబెట్టి భజనలు, డాస్సులు చేద్దామా..? అని తండాల ఆడోల్లు, మొగోల్లు, చిన్నోల్లు, పెద్దోల్లు ఎదురు చూస్తున్నరు ..’’
‘‘ఏంది దాది మాట్లాడవు ఇయ్యి .. పైసల్‌తియ్యి.. ఈ సారి నువ్వు వెయ్యి రూపాయల్‌ ఇయ్యాలే ..’’
‘‘నా కాడ ఏడున్నయి కొడుకా.. నన్ను గిట్ల పరేషాన్‌ జేస్తున్నరు..’’
‘‘అట్ల గాదు గాని మన తండాల ప్రతి సంవత్తసరం పెద్ద చందా నీదే.. అది అందరికి తెలుసుగాని  రేపు వస్తం జర పైసల్‌ తీసిపెట్టు. నడువుండిరా.. ఓ నారాయణ్ కాకా ఆగు.. ఆగు.. ఏడకి బోతున్నవు వినాయకుని  చందా రాసిచ్చిపో..’’
‘‘అరే చేన్ల పనులున్నయని మాకు గూడ దెలసులే గాని ఓ బద్రూ మామా. వినాయకుని చందా రాసిపో.’’
అట్లా అందరనీ పలుకరిస్తూ.. ఛలోక్తులు విసురుకుంటూ అన్ని ఇళ్ళూ తిరగడం సాయంత్రము డబ్బులు లెక్క పెట్టుకోవడం  చేస్తున్నారు వాళ్ళు. ఒకొక్కొరు ఇంట్లో వుండడంలేదు. కొందరిని చేను దగ్గరే కలుస్తున్నారు  మరికొందరు మూడు నాలుగు రోజులు తిప్పుతున్నారు. అయినా అశగా ఒకటికి నాలుగు సార్లు తిరుగుతున్నారు..
ఇప్పుడు వాళ్ళంతా  సక్రాం ఇల్లు చేరారు.
గణేష్  చవితి  వచ్చిందంటే తెల్లవారుజాము మూడింటి నుండే ఊరికందరికీ సక్రాం చకా చకా మట్టి వినాయకులను  చేసి ఇస్తుంటాడు  అంది ఇళ్ళల్లో  ఆ ప్రతిమలే పూజలందుకుంటాయి. సక్రాం నీళ్ళు పోసి మట్టి తొక్కుతుంటే చూస్తూ అక్కడే కాస్సేపు ముచ్చట్లు పెట్టుకున్నారు.
‘‘ఏమిరా  సక్రాం ఎంతవరకు వచ్చినయి నీ  పనులు..?’’ అడిగారు చందాలు వసూలు చేసే కుర్రాళ్ళ  గుంపు.
‘‘రోజు కొద్దిగా బండితో చెరువు మట్టి తోలిస్తున్న లక్ష్మా.! ఈ సారి నేను మరింత పెద్ద వినాయకుడ్ని చేస్త.. అందరికీ చేసిచ్చే వినాయకుళ్ళు కాకుండా, ఇక్కడ పందిరేసి నేనో పెద్ద మట్టి వినాయకున్ని  పెడదామనుకుంటున్నా.’’ చెప్పాడు.
‘‘కానియ్యరా నీ చేతిలో పని..’’ అన్నారు.
‘‘అన్నా  గీ జాన్‌ పాషా గణేష్‌  బొమ్మలు చేస్తున్నడు గదా ఎంత మంచిగ జేస్తున్నడనుకున్నవు ..’’ కళ్ళు పెద్దగ చేసుకుని ఆశ్చర్యంగా  రామ్‌చందర్‌  చెప్పాడు.
‘‘అవు మల్ల వానికి చిన్నప్పటినుండి. సక్రాంతోని దోస్తాని. మంచిగ ఆడు కూడా అల్కగా  నేర్చుకున్నడు మరి.’’ అందరు అక్కడే కాస్సేపు కూర్చుని డబ్బు లెక్కలు వేసుకుని ఇంకా ఎంత వసూలు చేసుకోవాలో అంచనా వేసుకుని మరో ఇంటికి వెళ్లారు
*****
 
మరో రెండు రోజులు గడిచిపోయాయి. అందరూ ఒక దగ్గర కూర్చుని మరోసారి  డబ్బులు లెక్క చూసుకున్నారు. నాలుగు వేల ఆరు వందలు అయినాయి..
‘‘ఓరే.. ఈ పైసల్‌ ఏమి సరి పోతయిరా. గణేష్‌న్ని తేనికి పైసల్‌ కావాలా. ట్రాలి ఖర్చులు కావాలా. రోజు పెట్టే  ప్రసాదాలకు, పులిహారకు, శనగలకు పైసల్‌ కావాలా. డెకరేషన్‌కు కావాలా. టెంట్‌ ఏస్తానికి, సౌండ్‌బాక్స్‌లకు ముందే అడమాన్‌స్‌లియ్యకుంటే ఎవ్వరు సౌండ్‌బాక్స్‌లియ్యరు..’’ దిగులు పడిపోయారు.
‘‘ఊర్లె చిన్న పొల్లగాళ్ళంతా చేరి.. అన్నా ఈసారి పెద్ద గణేష్‌డ్ని తేండ్రి పోయినేడేది కంటే ఈ యేడాది పెద్ద గణేష్‌డ్ని పెట్టాల అని ఒక్కటే అంటున్నరు. జమ అయిన పైసల్‌ జూస్తే ఐదు వేలు దాటలే.. ఏం జేసుడు?
‘‘ఏం జేసుడేమున్నది. ఇయ్యగలిగినోళ్ళు ఇయ్యాగలిగినంత ఇచ్చిన్రు. ఇగ సర్పంచ్‌ సార్‌ కానికి పోదాం పాండ్రి.’’ అందరూ కోక్యా తండాకు బయలు దేరారు..
*****
కోక్యా తండాకి చేరుకోగానే చెట్టుకింద నారాయణ దుకాణం దగ్గర కూర్చున్న రజని కనపడింది
‘‘ఏంది తమ్ముడూ ఎంత వరకు వచ్చినయి వసూల్లు .? అందరూ చెట్టుకింద బెంచి మీద  కూర్చున్నారు.
‘‘అక్కా మేము బండ్ల మీద తిరగుతుంటేనే యాష్టకొస్తుంది నువ్వు రోజూ నడుసుకుంట. ఆటోల్లల ఎట్ల తిరుగున్నవో.’’
‘‘అదే నా డ్యూటి. నాకు యాష్టకు రాదు కాని.. నాకు కూడా ఒక బండి వుండింటే బాగుండడునని వుంటది. కాని ఈ చిన్న జీతంల బండి ఏడ కొనుక్కోవాల. మా ఎ ఎన్  ఎమ్‌లు, అంగనవాడీ టీచర్లు విలేజ్‌ అసిటెంటు. పల్లె పల్లెకు తండాలకు ఎంత అవసరమో.  కాని మా మీదనే సర్కారుకు చిన్న చూపు. ఏం జేస్తం. ఓ నారాయణ.! మా తమ్ముళ్ళందరికి తలో రెండు అరటిపళ్ళు ఇయ్యి.. అందరికీ టీలు కూడా ఇచ్చి నా ఖాతల రాసుకో..’’
‘‘అయ్యో టీలు ఎందుకక్కా.. ’’
‘‘అదికాదు తమ్ముడే వట్టప్పుడు ఎవరు ఎక్కడున్నా ఎట్లా వున్నా ఇట్లాంటి పండగలప్పుడు నలుగురూ కూడతరు. ఆడుతరు పాడుతరు. అన్ని మరచిపోయి కుషీగా గడుపుతరు అదే సంతోషం. ఇదిగో నా వంతు ఐదు వందలు అడిగారు. కదా తీసుకోండి.
‘‘అక్కా ఇంకా జీతం రాలేదన్నవుకదా.. ’’
‘‘మరి జీతమోచ్చేదాక గణేష్‌ చవితి ఆగతదా.’’ నవ్వింది.. రజని ‘‘అక్కా సర్పంచ్‌ ఇంటికి బోతున్నం.  ఆయన మీదనే  ఆశ బెట్టుకున్న. జర ఆయననే ఎక్కువ పైసల్‌ ఇయ్యాల..’’
‘‘సరే తియ్యి.  పోయిరండి మరి…’’అందరూ సర్పంచ్ ఇంటికి చేరుకున్నారు ..   ఈయన ఎవరో బిల్డింగ్‌ కాంట్రా క్టర్లతో మాట్టాడుతున్నాడు. వచ్చిన పనేమిటో ముందే ఊహించినా చాలా సేపు వీళ్ళను నిలబెట్టి,  అప్పుడు..
‘‘ఏందిరా  ఇటచ్చిన్రు ’’అని అడిగాడు.
‘‘సారు.. మీ మీదనే ఆశలు వెట్టకున్నం. మా తండాల ఈసారి పెద్ద గణేష్‌ను బెట్టకోవాల.. మీరు భార్య భర్తలు పీటలమీన గూసోని పూజలు చెయ్యాల..’’ కాస్త  పెద్దరికంగానే మాట్లాడాడు రాంచందర్‌.
‘‘అరె అంతా బాగున్నది గాని నేనెంత సర్పంచునైతే మాత్రం పైసల్‌ చెట్లకి కాయవు గదా.’’ అటు కొత్త తండా, పాతతండా, దుబ్బ తండా, మాలపల్లి.. మీ రింపూర్‌ తండా అందరికీ నేను చందాలియ్యాలంటే. ఎన్నని ఇయ్యగలుగుతా. చెప్పండి.. ఒక ఐదునూర్లు రాసుకోండ్రి..’’
‘‘అట్లా కాదన్నా. నీ మీదనే ఆశ పెట్టుకున్నాం..”
‘‘సరే తియ్యి.  ఇగ వెయ్యి రాసుకోండ్రి అంతకు మించైతే నాతోని గాదు ..అసల్కయితే  అందరు గూడి ఓక దగ్గర బెడితే పెద్ద గణేషే  వస్తది మీరు ఎవర్కి వారు బెట్టుకుంటనంటే ఇగో ఈ తీరే అయితది.. పోండ్రి రేపొచ్చి పైసల్  దీస్కపోండ్రి..’’
మౌనంగా ఇంటి దారి పట్టారు. ‘‘అన్నా దేవుని విగ్రహం కోసమంటే తప్పదు గాని ఎందుకన్నా.. సౌండ్‌ బాక్స్‌లంటరు.. సాయంత్రమయ్యేటాల్లకు దేవుని పాటలు వదిలేసి. ఏవేవో సీన్మా పాటలు బెట్టుకుంట డాన్స్‌లు జేస్తరు. పైసల్‌లేవు లేవు అన్నోల్లకాడా కూడా పైసల్‌ వసూల్‌జేసేది అవుసరమా..! “ రామ్యా..అన్నాడు. ‘‘అవుసరం లేదనుకుంటే ఏది అవుసరం లేదురా ..’’
‘‘నిజమన్నా..! నాకు దెల్వక అడుగుతా.. ఊరి చెరువుల పట్టనంత గణేసున్ని ఎందుకు దెచ్చుకోవాలా..’’
‘‘అరె అసలు ఏది వద్దురా. మంచిగ ఇంట్లకు బోయి ముడుచుకుని  పండుకుంటే కాదా.’’ కోపంగ అన్నాడు బిక్కూలాల్‌.
‘‘గది కాదన్నా పెద్ద గణేషున్ని దెచ్చుకుని భద్రాచలం దాక గింత మంది బోవుడంటే మాటలా..? గింత మందిని దీస్కపోయేటందుకు లారి ఖర్చు పెట్టకోవాలె గదా మరి గింత మంది బోవుడు  ఎందుకు .’’
‘‘అరె అసలు గదే గదా మరి మజా వచ్చేది. అందరంగూడి జై జై గణేషా అనుకుంట పోయి ఆడ మన గణేషున్ని గోదాట్ల వదిలి స్నానాలుజేసి జేసి వస్తం ఏటా జరుగుతున్నది గిదే గదా.
‘‘అన్నా ఇగ నువ్వాగన్నా..  ఈసారి మనం మరింత ధూం దాం చెయ్యాలె. ’’ పిల్లంతా తమ అన్నలను ప్రేరేపిస్తునేవున్నారు. మొత్తానికి మూడురోజులగానే ముందు గణేష్‌ విగ్రహం తెస్తానికి తమ అన్నలందరినీ సాగనంపారు. వాళ్ళు  వెళ్తూ వెళ్త్తూ ఓ నిమిషం  సక్రాం  దగ్గర ఆగిపోయారు. జాన్‌ పాషా సహాయంతో సక్రాం చాలా పెద్ద మట్టి విగ్రహాన్ని అద్భుతంగా తీర్చిదిద్దుతున్నాడు. పిల్లలంతా అక్కడే నిలబడి సంబరంగా చూస్తున్నారు. వీళ్ళు కూడా దాని దగ్గరే కాస్సేపు నిలబడి చూసి బయలుదేరారు.
… … … ..
 
బయలు దేరాలే గాని పదివేలు కూడా దాటని సొమ్ముతో ఏమి చెయ్యగలమా.. అనే అసంతృప్తితోనే విగ్రహం కొనడానికి వీధి వీధి తిరిగారు. అడుగడుగున కళ్ళు చెదిరిపోయే విగ్రహాలు. పార్వతీ పరమేశ్వరుల వొళ్ళో కూర్చున్న వినాయకుడు.. నాట్యమాడుతున్న వినాయకుడు .. శేష తల్పం మీద కూర్చున్న వినాయకుడు .. సిద్ది బుద్ది సమేత వినాయకుడు .. పంచ ముఖ వినాయకుడు..   కమలంలో కూర్చున్న వినాయకుడు .. నిల్చున్న వినాయకుడు ఇలా ఎన్నెన్నో వినాయక విగ్రహాలు .. దేనికదే ప్రత్యేకంగా వున్నది. దేనికదే కొనేయ్యలని అనిపిస్తున్నది. ఒక్కొకొక్క దానికి  అందలేనంత  ఖరీదు చెబుతున్నారు.
బేరమాడితే… ‘‘అన్ని రేట్లు పెరిగిపోయినయి. ఆరునెలలు తిని తినక  కష్టపడి చేసినం. మాకు పడతలేమి పడుతల్లేవు. దేవుని మీద భారమేసి చేసిన ఖరీదుకే అమ్ముతున్నము..’’ అన్నారు అమ్మే వాళ్ళు. అటునుంచి పదిసార్లు ఇటునుండి పదిసార్లు తిరిగి ఏది కొనలేక, కొనకుండా వుండలేక సతమతమవ్వసాగారు రామ్‌చందర్‌ బృందం. ఏది చూసినా ముప్పై వేలు.. పాతికవేలు.. ఇరవైవేలు.. దగ్గర వున్న పదివేలకు మూడు నాలుగడుగుల విగ్రహం కూడా రావడం లేదు. కళ్ళలో ఊరి పిల్ల ముఖాలే గుర్తుకు వస్తున్నాయి. అందరూ దిగులుగా ఒక దగ్గర కూర్చున్నారు.
‘‘అరె ఏమయినా సరే మనం పెద్ద గణేశున్నే కొనాలే. లేకుంటే.. మనమీద ఆశ పెట్టుకున్న పిల్లగాల్లు, పెద్దోళ్ళూ చిన్నబోతరు. మీరు ఇక్కడనే ఉండుండ్రి. ఒక రెండు గంటల పక్క ఊర్లె మా మామ వున్నడు. ఐదు రూపాల వడ్డీకన్న సరే పదివేలు దెస్త ఎట్లన్నజేసి పెద్ద గణేషున్ని కొనే తీరాలే అంటూ బయలు దేరాడు. ‘‘అరె మేము మాత్రం ఇక్కడ వుండి ఏమి జేస్తం పోయేది బండ్ల మీదనేగదా. మేముగూడా వస్తం పా’’..  అనగానే ‘‘మరి నడువుండ్రి అంటే నడువుండ్రి..’’ అన్నాడు అంతే అందరూ బయలుదేరారు.
*****
ఊరు ఇంకా ఐదు కిలో మిటర్ల దూరం వుందనగా.. దూరంగా కార్లు బస్సులూ ఆగి వున్నాయి. మనసు  ఏదో కీడు శంకిస్తుండగా.. అందరూ అక్కడికి వెళ్ళి తొంగిచూసారు. రామ్‌పూర్‌ తండా బిక్కూలాల్‌ పెద్దగా ఏడుస్తున్నాడు. అతని వంటినిండా గాయాలె.
‘‘ఏమయ్యిందిరా బిక్కూ..?’’ కంగారు కంగారుగా.. అరుస్తూ అతన్ని సమీపించారు.
‘‘ఓరే రామ్‌చందర్‌ మన అక్కరా. నా బిడ్డకు జరమెక్కువయ్యిందట జర బండిమీద దింపుమన్నదిరా..  సరే అని మెల్లగానే వస్తున్నరా.. గా లారివోడు రాంగ్‌ రూట్ల అచ్చి గుద్దేసిండన్నా. అగ్గో మన రజనక్కా.. అయ్యో రజనక్కా..! నా బండి ఎక్కకున్నా బతికే దానివక్కా..’’ బిక్కూలాల్‌ పెద్దగా ఏడుస్తున్నాడు..
‘‘ఆగండిరా అక్క బతికే వున్నది. అయ్యో రక్తం బాగా పోతున్నది.. నూట ఏనిమిదికి పోనుచెయ్యండిరా..’’
‘‘అది గింత దూరమొచ్చేటప్పటికి అక్క పాణమెంటుదా.. అరె ఆ ఆటోను ఆపుండ్రి..’’
‘‘కాదు ఆడ ఎవరిదో కారు ఆపండ్రా.. అయన కాళ్ళు పట్టుకునైనా అక్కను ఖమ్మం  దీస్కపొదాం రాండ్రి.. దారిల 108 కలిస్తే అందులోకి మారుద్దాం..’’ అందరూ దాదాపు ఏడుస్తూనే కంగారు కంగారుగా అరుస్తూ  మొత్తానికి కారులో రజనిని చేర్చి అందరూ ఖమ్మం ప్రయాణమయ్యారు..
*****
‘‘అరె అందరూ గణేషుడ్ని తెస్తమని చూస్తరేమో ఇప్పుడెట్ల.’’ రెండో రోజు రాత్రి రాంపూర్‌ తండాలో అడుగు పెట్టారు. చిత్రంగా అందరూ ఎదురు వచ్చి..
‘‘రజినక్కకు ఎట్లుంది బిడ్డా.. గణేషుని కోసరం  వసూల్‌ జేసిన పైసల్‌ ఖర్సయితే అయినయి. మీరేం రంధి పడకుండ్రి.  రజనమ్మ బతికింది గదే జాలు..’’ మాన్సిబాయి, చందూ నాయక్‌  రాజూనాయక్‌ , ఒకరేమిటి అందరూ అదే మాట అన్నారు. ఇంకా నయ్యం గాదు బిక్కూలాల్‌కు పెద్ద దెబ్బలు తగలలే.. అంటూ బిక్కూలాల్ చుట్టూ చేరారు..
రాంపూర్‌ తండాలో గణేష్‌  నవరాత్రులు ఎప్పటికన్నా బాగా జరుగసాగాయి. సక్రాం, జాన్‌ పాషా చేసిన మట్టి వినాయకుడు పందిరిలో పూజలందకుంటున్నాడు. రేషన్‌ షాపు లాలు ఇచ్చిన బియ్యంతో పులిహార ప్రసాదము, పంచాయతి బిల్డింగ్‌ కాంట్రాక్టరు ఇచ్చిన డబ్బులతో శనగల ప్రసాదం  తయ్యారవుతున్నది. సాయంత్రమయ్యేసరికి ఏసోబు పక్కూరి చర్చినుండి తెచ్చిన సౌండు బాక్స్‌లు అదరగొడుతుండగా పాటలు పెట్టుకుని పిల్లలంతా డాన్సులు చేస్తున్నారు. తామంతా పెద్ద గణేష్‌డికోసం ఎంత పాటు పడ్డారో అందరూ మరచి పోయారు. నిమజ్జనం నాటికి ఊర్లోకి అంబ్‌లెన్స్‌ వచ్చింది అందరూ కంగారు పడ్డారు. పొలోమంటూ దాని చుట్టూ చేరారు. అందులోనుండి చాలా జాగ్రత్తగా రజనిని పట్టుకుని దింపాడు ఆమె భర్త..
‘‘అయ్యో అక్కా .. ఇట్లుంచుకుని ఇక్కడకు వచ్చినవేంది?” తండా పిల్లలందరూ కంగారు పడ్డారు.
‘‘నన్ను బతికించిన నా తమ్ములను కలవకుండా ఇంటికి పోను అని పట్టు బట్టింది..ఇదేనా పుట్టిల్లు అంటున్నది మీ రజినక్క..ఈ ఊరి గణేష్‌కి మొక్కు కుందామని వచ్చింది.’’ ఆమె భర్త వివరించాడు.
రాంపూర్‌ తండా వాసులంతా కన్నీళ్ళతో రజని చుట్టూ చేరి ఆమెని తృప్తిగా చూసుకున్నారు.
‘‘రజినక్క వచ్చింది..రజినక్క వచ్చింది..’’ పిల్లంతా సందడిగా సంతోషంగా అరవసాగారు.
తమ ఆత్మ బంధువును చూసుకున్న సంతోషం .. ఊరి వారందరి కళ్ళల్లో వెళ్లి విరిసింది.
 
******
సమీక్ష: సి.ఉమాదేవి
నిద్రాణమైవున్న ఆత్మీయతానురాగాలను తట్టిలేపే పరంపర

  పరంపర:
 మాయమవుతున్నాడమ్మా మనిషన్నవాడు అని పలికిన కవి పలుకులు అక్షరసత్యాలు.మనిషి తన జీవితమంతా బ్రతుకు పరుగుకే అంకితంచేసి సంపాదన,పేరుప్రతిష్ఠలకే పాటుపడితే ఏమి సాధించాడో తనకే తెలియని అయోమయంలోకి  నెట్టపడతాడు. పరుగు ఆపి వెనక్కు చూసుకుంటే….ఏముంటుంది?ఏమీ ఉండదు.మనసేకాదు సర్వం శూన్యంగా గోచరిస్తుంది.ఆ శూన్యంలో దివిటీ పెట్టి వెదకినా,ఫ్లడ్ లైటు కాంతికైనా కానరాని మనిషితనాన్ని ఎక్కడ వెదకి పట్టుకోగలం?తన చుట్టు తానే గీసుకున్న వృత్తం ధనాన్ని,పేరు ప్రతిష్టలను పదిలంగా కాపాడవచ్చేమోకాని మనిషిని మనిషిగాకాక మరబొమ్మను చేసి మమతలను దరిచేరనివ్వని చక్రబంధమవుతుంది.
రామాచంద్రమౌళిగారు  రచించిన కథలైనా ,నవలలైనా, నవలికలైనా సామాజికస్పృహకు పెద్దపీట వేస్తాయి.కేవలం మన గురించేకాక ఇతరుల గురించి కాస్త ఆలోచించగలిగిననాడు సమాజజీవనం కునారిల్లకుండా అభ్యుదయంతో పరిఢవిల్లుతుంది.ఈ దిశగా ఊపిరి పోసుకున్న వారి నవలిక ‘ పరంపర ’ చదవడం పాఠకులకు చక్కని అనుభూతినందిస్తుంది.
కుటుంబంలోని వ్యక్తులు ఎవరికివారే యమునాతీరే అన్నట్లుంటే సమిష్టిగా అభివృద్ధి సాధ్యమవదు. రచయిత చెప్పినట్లు వ్యక్తి అంటే వ్యష్టికాదు సమిష్టి అని భాష్యం చెప్పుకోగలిగితే చక్కని వ్యవస్థ కొనసాగుతుంది.పెద్దలు శ్రీకారం చుట్టిన విలువల పరంపర నిత్యహరితమే!
రామాచంద్రమౌళిగారి నవలిక పరంపర, చైతన్య విమాన ప్రయాణంతోపాటు సహప్రయాణం చేస్తున్న తాతయ్య జ్ఞాపకాలతో ప్రారంభమవుతుంది.తాతయ్య రామం మరికలేడన్న నిజం చైతన్య మనసున తాతయ్యతో పెనవేసుకున్న  జీవిత మననం మొదలవుతుంది.తాతయ్య మరణం చైతన్యకు అనుకోని శరాఘాతం.ఫ్లారిడా విమానాశ్రయంలో విమానం ఎక్కింది మొదలు చైతన్యలో తాతయ్య జ్ఞాపకాలు ముసురుకుని జీవితంలో మనుషులు కోల్పోతున్న ఆత్మీయతను ప్రశ్నిస్తాయి.తాతయ్యందించిన  జీవన సూక్తిముక్తావళిని మనసున ముద్రించుకున్న చైతన్య ఫ్లారిడానుండి కాకతి గ్రామం చేరుకునేలోగా చైతన్య తల్లి చైత్ర, తండ్రి రాజేంద్రకుమార్ పాత్రలు పాఠకుడికి పరిచయమవుతాయి.వారి విద్య,ఆస్తి,అంతస్తు మనిషి మనవలసినవిధమిదే అనే ఉదాహరణగాకాక హెచ్చరికగా నిలుస్తాయి.
‘ ఆది అంతం అగమ్యమే.ఇవీ మానవ సంవేదనలు,సంస్పందనలతీరు ’ అని నవలిక ప్రారంభించిన రచయిత, చైతన్యకు అతని తాతయ్యకు నడుమ జరిగిన సంభాషణలలో తడిమిన మహనీయుల సూక్తులు అలరిస్తాయి.విలువలు దిగజారనీక మనసున ఆదర్శాలను ముద్రించుకునే తాతయ్య పలుకులు చైతన్య మనోయవనికలో చెదిరిపోని గురుతులే.
తాతయ్య ఇంజనీరుగా డ్యామ్ నిర్మాణంలో ప్రమాదకర సందర్భాలలో చేసిన సాహసోపేత సాంకేతిక సేవలను పదవీ విరమణ సభలో వక్తలు చెప్తుంటే మనవడు చైతన్య ప్రేరణ,స్ఫూర్థి పొందడమే కాదు,తాతయ్యలా తాను విలక్షమైన లక్ష్యానికి చేరువ కావాలనుకుంటాడు. అమ్మమ్మ మరణం తాతయ్యను కృంగదీసినా వీగిపోని లక్ష్యం దిశగానే తాతయ్య ముందుకే పయనించడం గుర్తు చేసుకుంటాడు చైతన్య.
జార్జి బెర్నర్డ్ షా ఉటంకించిన సూక్తి – ‘ చేయని నేరానికి ప్రతిమనిషికీ దేవుడు విదించిన శిక్ష వృద్ధాప్యం.’ అని అంటూనే ‘ సంగీతం,సాహిత్యం,ప్రకృతి అలసటను దరిచేరనియ్యవు చైతూ’ అని మనవడితో తాతయ్య అనడం ఎగిసిన జ్ఞాపకాల అలలలో మరో మెచ్చుతునక.
చైతన్యకు అమ్మనాన్న ఉన్నారు అంటే ఉన్నారు, లేరు అంటే లేరు.ఒక్క క్షణం మనసుతో ఆలోచిస్తే నేటిబాల్యం చైతన్య బాల్యానికి ప్రతిరూపమే అనిపించకమానదు.
ఇద్దరు మేధావులైన తల్లిదండ్రులకు కొడుకైన చైతన్య తల్లిదండ్రుల వద్ద కోల్పోయిన ఆప్యాయతానురాగాలను  అమ్మమ్మ,తాతయ్యల దగ్గర ఆ లోటునధిగమించి పెరుగుతాడు.పేరు ప్రతిష్ఠలు,డబ్బు పుష్కలంగా సంపాదించి బిజీ చట్రంలో ఇరుక్కుపోయిన అమ్మమ్మ మరణించినపుడు తల్లి రాకపోవడం చైతన్యను కలవరపరుస్తుంది. తాతయ్య మరణానికి తల్లి,తండ్రి వచ్చినపుడు సైతం ఆత్మీయంగా పలకరించుకోలేని ముడిపడని బంధం చైతన్యలో కలతను లేపుతుంది.  తాతయ్య శరీరాన్ని హాస్పిటల్ కు దానంచేసిన వెనువెంటనే తండ్రి తిరిగి వెళ్లిపోవడం, తల్లీ అదే ఆచరించడం చూసిన చైతన్యలో అసంతృప్తి,అసహనం దాడిచేసినా, అవి రగిలించిన ఆలోచనల కొలిమిలో మేలిమి బంగారంలాంటి  నిర్ణయం గమ్యాన్ని పారదర్శకం చేస్తుంది.
రాకెట్ ప్రయోగానికి సమయాన్ని నిర్ణయించిన  స్పేస్ రిసర్చ్ సెంటర్ నుండి వెంటనే రమ్మని వచ్చిన సందేశానికి తాను రాలేనని తెలిపి తాతయ్య కొనసాగించిన పరంపరను తాను కొనసాగించాలని తాత కళ్లద్దాలు ధరించి అడుగు ముందుకేస్తాడు చైతన్య.కళ్లధ్దాలు అతికినట్లు సరిపోవడం తాతామనవళ్ల చూపు ఒకటే కదా అని రచయిత చెప్పడంతో  కడదాకా ఏకబిగిని చదివిన చదువరులు హమ్మయ్య అని ఆనందంతో నిశ్వశిస్తారు. విలువలు మరచిపోతున్న సమాజంలో పునశ్చరణ చేయవలసిన పాఠ్యాంశం ఈ నవలిక.
ఎటు?
ఉన్నత విలువలను ఉద్భోధించే అక్షరగీత
రామా చంద్రమౌళిగారు రచించిన మరో నవలిక ‘ఎటు? ’ నేటి సామాజిక,రాజకీయ, అధికారిక, విద్యావ్యవస్థలోని అరాచకాలపై అక్షరతూణీరం.
తన జీవితానికి ముగింపు పలకాలనుకునే హిమ పాత్రతో మొదలవుతుంది కథనం.ఇక నవలను స్పృశిద్దాం. ధనదాహం అవినీతినెలా పెంచిపోషిస్తుందో గమనించిన హిమ తల్లిదండ్రుల నైజాన్ని గర్హిస్తుంది. అమ్మ పరీక్ష, నాన్న పరీక్షలంటే తమ పిల్లలు ఏదైనా తప్పు పని చేస్తే ఆమోదించలేని తల్లిదండ్రులు అదే పని తామెందుకు చేస్తున్నామోనని పరీక్షించుకోవాలని ఈ నవలికలో హిమ ప్రశ్నించడం సమాజానికి పరీక్షే! ఉన్నత చదువులు చదివి అత్యున్నత పదవులలోనున్న తల్లిదండ్రులిరువురు, వారి పదవులను  ప్రజాసంక్షేమానికి కాక తమ స్వంత ప్రయోజనాలకు వినియోగిస్తున్నతీరును హిమ నిలదీస్తుంది.
కూతురి ఆవేదనను అర్థంచేసుకోలేని అమ్మనాన్నలు వారు. వీరి అవినీతి సంపాదన అందించే ఐశ్వర్యం హిమకు ఆనందం బదులు ఆందోళన పెంచుతుంది. చివరకు హాస్టల్ లోని ఏడవ అంతస్తునుండి క్రింది నేలపైకి తన జీవితాన్ని జారవిడువాలనుకుంటుంది. అయితే ఒక్క క్షణం ఆమె ఆలోచన మలుపు తిరిగి ముందు ముందుకు ఆమె సాధించబోయే విజయానికి పునాదవుతుంది.
కాలం మనిషికి నిత్య కొలమానం. బాల్యంనాటి  జ్ఞాపకాలు, భవిష్యత్తుపై కలలు కాలం చిత్రించే చిత్రాలే. నైతిక ప్రమాణాలు వ్యక్తిత్వనిర్మాణాన్ని ఉన్నతీకరిస్తాయి.ఈ కోణంలో హిమపాత్ర మలచబడి చక్కని ముగింపునందిస్తుంది.
ఈ నవలికలోని మరో పాత్ర రమణ. కాలేజీ మేనేజిమెంట్ చేసే అవకతవకలను భరించలేడు. ప్రిన్స్ పాల్  తానేం చేయలేనని నిస్సహాయత వ్యక్తం చేస్తాడు. అయితే అందులో తాను కూడా ఒక భూమిక పోషించవలసి రావడం రమణ మనసును వేధిస్తుంది.
ఇక కాస్మోటిక్ రంగంలో నిష్ణాతురాలైన జయ ఒకనాడు సాధారణ గృహిణి. భర్త జగన్నాథం చేతిలో నరకాన్ని చవి చూచిన వ్యక్తి. భర్తతో బంధాన్ని తెంచుకున్న జయ మరిక వెనుకడుగేయలేదు. ప్రకటనల మాయాజాలంతో చర్మాన్ని మెరిపించే క్రీముల ఉత్పత్తి పోటాపోటీగా జరుగుతున్న నేపథ్యంలో కాస్మొటిక్ టెక్నాలజీకి విలువ పెరిగింది. జయ  నైపుణ్యానికి  అత్యధిక పారితోషికాన్ని ఇవ్వాలనుకుంటాడు బిజినెస్ ఎగ్జిక్యుటివ్ గరికపాటి.  రైలెక్కి తన నిర్దేశిత గమ్యానికి చేరుకోబోతున్న ఆమెకు అదే విషయాన్ని చిన్న కాగితంలో  రాసిస్తాడు. అతని సూచనను చదివినపుడు ఆమోదించాలనుకున్నా,చివరకు  జయ,రమణల పరస్పర పరిచయం ఆమె నడవాల్సినదారిని మలుపు తిప్పుతుంది.
మనిషికి ఆత్మవిమర్శ అనేది కంప్యూటర్ పరిభాషలో క్లీనింగ్ అండ్ యాంటివైరస్ అప్లికేషన్ వంటిదే అని రచయిత రమణ పాత్రద్వారా చెప్తూ, ‘మనిషి బుద్ధికిమాత్రమే విద్యనిచ్చి,నైతికవిలువల గురించి ఏమీ నేర్పకపోయినట్లయితే …
అతను సమాజానికి చీడపురుగులాగ తయారవుతాడు’ అని ‘థియొడర్ రూజ్ వెల్ట్’ చెప్పిన విషయం రమణకు జ్ఞాపకం వచ్చిందనడం సహేతుకంగా ఉంది. గతమెంతో ఘనకీర్తి కలదనుటకు గుర్తుగా రామప్ప  దేవాలయ స్మృతులలో నాటి సజీవ శబ్దాల ధ్వని, పదఘట్టనలు చరిత్రపుటలలోనేకాదు ఆ మధుర జ్ఞాపకాలు ఈ నవలిక పుటలలో కూడా నిక్షిప్తమై పాఠకులను అలరిస్తాయి.
ఎవరో ఒకరు,ఎపుడో అపుడు అని కవి అన్నట్లు హిమ, తన బ్రిడ్జ్ సంస్థద్వారా చిన్న,మధ్యతరగతి పరిశ్రమలకు చేయూతనందించే దిశగా అడుగేయడం సామాన్యుడే మాన్యుడయేలా రమణ, జయ ఏకమై శ్రమించడం నవలికకు చక్కని ముగింపు పలికింది.మనిషి మనసులోని అవినీతి మరకను చెరిపి ఉన్నతవిలువలను తెలియచెప్పే అక్షరగీతగా నిలిచింది ఈ ‘ఎటు?’ నవలిక.
రచన: రామాచంద్రమౌళి
ధర: రూ 150
ప్రతులకు: నవోదయ కాచిగుడా, విశాలాంధ్ర కోటి
రచన: సి.ఉమాదేవి
మమతల నగిషీలు,మానవతా మధురిమలు కలబోసిన కథావళి.

            జగమెరిగిన రచయిత రామా చంద్రమౌళి.సాహితీ ప్రక్రియలన్నిటిలోను తనదైన శైలిలో చక్కని రచనలు చేసి పాఠకుల మనసును అలరింపచేస్తున్న రచయిత.18 నవలలు,5 కథా సంపుటాలు 9 కవితా సంకలనాలు,అనువాద కవితలు , నాటకాలకు  ఎన్నో సాహితీ పురస్కారాలు అందుకున్నారు. 22వ వరల్డ్ కాంగ్రస్ ఆఫ్ పొయెట్స్-2011 గ్రీస్ లో భారత ప్రతినిధిగా పాల్గొనుట,సార్క్ సాహిత్య శిఖరాగ్రసభలు,2010,2011,2012లలో భారతప్రతినిధిగా పాల్గొనుట మాత్రమే కాదు,ఆటా తెలుగు అసోసియేషన్ లో గ్రంథావిష్కరణ వీరి బహుముఖప్రజ్ఞకు పట్టం కడతాయి.
‘ పిడికెడు పక్షి-విశాలాకాశం ’ శీర్షికతో వీరు వెలువరించిన కథాసంపుటం మరోమాటలో చెప్పాలంటే బ్రతుకు వేదనలు,సామాజిక సమస్యలు,ఆథ్యాత్మిక అవగాహన పరచుకున్న జీవనవేదం.
ఇరవై ఒక్క కథలున్న ఈ కథాసంపుటంలో ప్రతి కథా పాఠకుడి మేధను చిలికే కవ్వమే!
పిడికెడంత గుండెలో నిక్షిప్తమైన జ్ఞాపకాల నీడలు, అనుభూతుల జాడలు చెరగని స్వప్నాలే! ‘జాడ’ కథలో రామాచంద్రమౌళిగారు మధురస్మృతులు కొత్త ఉత్తేజాన్నెలా వర్షింపచేయగలవో రఘురాం, వత్సల పాత్రల ద్వారా రసరంజకంగా ప్రస్ఫుటింపచేసారు. మట్టితో మమేకమైపోగల మనిషి తాను నడిచిన నేల, పీల్చిన గాలి మరువలేక పోవడాన్ని ఎలక్ట్రాన్, ప్రోటాన్ ల పరస్పరాకర్షణగా వర్ణించడం శాస్త్రవిజ్ఞానాన్నికూడా మనసును పరిశోధించే శాస్త్రంగా గోచరింపచేయడమే. మనిషి జ్ఞాపకాల అల్లిక భౌతికమేనా లేక అదృశ్యబంధమా అనే ప్రశ్న ఉదయిస్తుంది.
ఆశకు రెండు రూపాలు. ఒకటి నిరాశైతే మరొకటి దురాశ. సూర్యుడు ఉదయించడనుకోవడం నిరాశ! ఉదయించిన సూర్యుడస్తమించకూడదనుకోవడం దురాశ. ఈ మాటలు ‘ఆ తర్వాత’ అనే కథలో  వకుళ జీవితం ముగిసిపోయినపుడు మళ్లీ పునశ్చరణ చేసుకుంటాం. వాక్యనిర్మాణంలో కవితాత్మకత చదువరులను కట్టిపడేస్తుంది. తవ్వేకొలది వెలువడే జ్ఞాపకాలు కథాతోరణాలై కథల అల్లికకు పటిష్టంగా నిలిచాయి.
‘మర్మం’ కథ బాల్యపు జ్ఞాపకాలను అందంగా నేసిన కలనేత. మరో కథ చికిత్స. దూరదృష్టి లేకుండా ప్రవర్తించేవారికి సరియైన సమయంలో మనసుకు తగిన చికిత్స చెయ్యకపోతే ఫలితం చాలా తీవ్రమై ఒకొక్కసారి మరణానికి కూడా దారితీస్తుంది. కళ్లు మనిషికి దేవుడిచ్చిన వరం. అయితే కేవలం చూడగలిగితే చాలదు. బ్రతుకుపై నిర్దిష్టమైన చూపు ఉండాలి. ఈ కథలో విద్యార్థియైన రవిలో చిన్నగీత పెద్దగీతల సారాంశాన్ని కష్టాల తులాభారానికి అన్వయించడం బాగుంది. రవి తల్లిలాంటి జానకి టీచరును కలిసి ప్రపంచంనుండే నిష్ర్కమించాలనుకుంటాడు. అయితే జానకి టీచర్ మాటలే చికిత్సగా మనసుకు ఊరటనిస్తాయి. నేలకు గోడకు లంబకోణమైన నిచ్చెనను తిరగేసినా విలువలు మారవు. అదే  నేలపై అడ్డంగా పడుకోబెడితే అంతా స్థిరస్థితే. అస్థిరతకు లోనైన రవికి గణితంతో అగణిత విలువలు తెలుపుతుంది జానకి. అసమానమైన ప్రజ్ఞాపాటవాలు చూపుతున్న పిల్లలు, అంధత్వం జీవితంలో గెలుపుకు అడ్డుకాదని నిరూపించడం రవిలో అంతర్నేత్రాన్ని తెరిపిస్తుంది. నిస్పృహకు లోనవుతున్న యువత చదివి చర్చించాల్సిన కథ.
కొందరు మాత్రమే అభాగినులు, దీనులను గురించి  ఆలోచిస్తారు. కథ పేరే ‘ కొందరు’. ఈ కథలో మంగళ హెచ్ ఆర్ మేనేజర్. ఫేస్ బుక్ వీడియో ఒకటి ఆమెను నిరంతరం వెంటాడుతూనే ఉంటుంది. థింక్ డిఫరెంట్లీ అన్నసూక్తి కలిగించిన తపనతో బాలశివ అభాగ్యులకు తోడు నీడగా మారుతాడు. చివరకు తాను అదేబాటలో అతనికి తోడుగా, నీడగా నిలవాలనుకుంటుంది మంగళ. మానవత్వానికి పట్టం కట్టిన కథ. కథ పేరు కొందరు.నిజమే! కొందరే అలా చేయగలరు.
ఇక ‘ ముగింపు ’ కథలో సీత, నారాయణ దంపతులకు నారాయణ దుర్గుణాలు అడ్డుగోడలవుతాయి. అనైతికంగా సంపాదించిన అవినీతి సొమ్ము నారాయణను అన్ని దురలవాట్లకు బానిసను చేస్తుంది. తండ్రి నుండి  కూతురిని, కొడుకును తనతోపాటు తీసుకుని వెళ్లిన సీత వారిని అభివృద్ధి బాటలోకి నడిపిస్తుంది. చివరి క్షణాలకు చేరుకున్న భార్యను చూడటానికి వచ్చిన నారాయణకు ఆమె మహోన్నతవ్యక్తిత్వం ముందు తన అల్పత్వం ఏమిటో అర్థమవుతుంది. ఆమె ముందు  తననొక గులకరాయిగా భావించుకుని ఆమె పాదాలకు కన్నీటి అభిషేకం చేస్తాడు. కథావిషయం సాధారణంగా అగుపడే సామాజిక సమస్యే. అయితే కథనంలోని వాక్యవిన్యాసం కథాశిల్పానికి చక్కని ఆకృతినందించింది.
ఈ కథాసంపుటానికి శీర్షికయైన కథ ‘ పిడికెడు పక్షి…విశాలాకాశం ’. కొత్తగా రెక్కలు వచ్చిన పక్షిపిల్ల పల్టీలు కొడుతూ,తలక్రిందులవుతూనే రివ్వున ఎగిరిపోతుంది. గూటిలోని తల్లి పక్షి చూపులు ఆకాశంలోనే నిలిచిపోతాయి. తల్లిమనసులోని శూన్యం పారదర్శకమవుతుంది. గూడు మాత్రమే మిగులుతుంది. విలువలు పట్టించుకోని మనుషులకు ప్రజావేదిక నేర్పరచి న్యాయాన్యాయాలను చర్చించిన పద్మభూషణ్ గ్రహీత నారాయణ మనవడు సతీష్ ‘మా తరానికీ కాస్త మిగల్చండి’ అని ప్రదర్శించే ప్లకార్డ్ తో కథ ముగుస్తుంది కాని పాఠకులలో సరిగ్గా అప్పుడే ఆలొచన మొదలవుతుంది. ప్రజాధనం, ప్రజాహక్కులు ప్రశ్నలై మనోవేదికను కుదుపుతాయి.ఇవేకాక మరెన్నో ఆలోచింపచేసే కథలున్న ఈ కథా సంపుటి చదివి వీటిలోని వాక్యధారను ఒడిసిపట్టుకోగలగాలి. వీరినుంచి మరిన్ని మంచి కథలను ఆశిద్దాం.
రచయిత: రామాచంద్రమౌళి
ధర: రూ. 150
ప్రతులకు: నవోదయ కాచిగుడా, విశాలాంధ్ర కోటి
 
 రచన:జెజ్జాల కృష్ణ మోహనరావు  
 
భారతదేశములో చాల చోట్లలో శీతాకాలము ముగుస్తుంది, కాని ఇక్కడ పశ్చిమ దేశాలలో జనవరి, ఫిబ్రవరి నెలలలో విపరీతమైన చలి. దానికి తోడుగా మంచు కూడ. కొన్ని వేళలలో రెండు లేక మూడు అడుగుల హిమరాశి నేలపైన కుప్పలుగా పడి ఉంటుంది. చుట్టు ఉండే చెట్లు కూడ ఆకులు లేకుండా వ్యాకులపాటుతో నగ్నముగా తపస్సు చేసే మునీశ్వరులవలె కనబడుతాయి. చెట్లు ఏప్రిలు నెలలో మొగ్గలు తొడుగుతాయి. అంతవఱకు ఎప్పుడు మళ్లీ దినాలు పొడుగవుతాయో, ఎప్పుడు రంగురంగుల పూలను చూస్తామో, ఎప్పుడు వాన వెలిసిన పిదప ఇంద్రధనుస్సును చూస్తామో అని మనస్సు తహతహ పడుతూ ఉంటుంది. వసంతాన్ని తలచుకొంటూ వసంత లేక ఆమని అనే పదములు ఉండే ఛందస్సులో పద్యాలను వ్రాయడము తప్ప మఱేమి చేయలేని పరిస్థితి మాది. అలా వ్రాసిన కొన్ని పద్యాలను క్రింద అందజేస్తున్నాను –
 
(1) పురాణకాలమునుండి సంస్కృత కవులు వసంతతిలక వృత్తమును తఱచుగా తమ కావ్యములలో వాడారు. శ్రీవేంకటేశ్వర సుప్రభాతములో ఎక్కువ పద్యములు ఈ వృత్తములోనే ఉన్నాయి.
 
వసంతతిలకము – త/భ/జ/జ/గగ, యతి  (1, 10)
UUI UIIIU – IIUI UU
14 శక్వరి 2933
 
విచ్చెన్ వసంతతిలకమై – విరు లెన్నొ నేఁడే
విచ్చెన్ ముదమ్ముల మదియున్ – విలసించి నేఁడే
యిచ్చెన్ గదా పికతతుల్ – హృదయార్ద్ర గీతిన్
వచ్చెన్ వసంతము భువిన్ – వలపించు రీతిన్
 
ఆనంద మింక భువిపై – నగుపించు గాదా
వేణూరవమ్ము లిఁకపై – వినిపించు గాదా
గానమ్ము లింక జెలగున్ – గగనమ్ము దాకన్
రా నా సకీ రసమయీ – రమణీయ వేళన్
 
(2) వసంత అను ఒక వృత్తము హేమచంద్రుని ఛందోనుశాసనములో పేర్కొనబడినది. దీనికే మేఘావళి అనే మఱొక పేరు కూడ ఉన్నది.
 
వసంతా లేక మేఘావళీ – న/ర/ర/ర
III UIU – UIU UIU
12 జగతి 1176
 
లలితమై వనిన్ – లాస్యమాడెన్ గదా
చలితమై విరుల్ – జల్లుచున్ గంధముల్
మిలనవేళలో – మెల్లఁగాఁ జూపి రా
జలజ నేత్రు లా-శ్చర్యదృక్చాపముల్
 
పుడమితల్లికిన్ – బుట్టెఁ బుష్పమ్ములున్
సడుల నిండెఁగా – షట్పదోద్గీతికల్
పడతు లెల్లరున్ – బాడి రందమ్ముగా
విడిసె నింగిలో – వేయి నక్షత్రముల్
 
(3) వంశస్థ వృత్తము కూడ పురాతన కాలమునుండి ప్రసిద్ధి గాంచిన వృత్తమే. ఇది వసంతమంజరి అని కూడ వృత్తరత్నాకరములో పేర్కొనబడినది.
 
వంశస్థ లేక వసంతమంజరీ – జ/త/జ/ర యతి (1, 7) IUI UUI – IUI UIU
12 జగతి 1382
 
వనమ్ములోఁ బూయు – వసంతమంజరీ
మనమ్ములోఁ బూచె – మణీచకమ్ములున్
కనంగ రమ్మిందు – కళాకదంబమున్
వినంగ రమ్మిందు – వినోద గీతికల్
(మణీచకము = పువ్వు)
 
అనంగరంగమ్ము – లయెన్ వనమ్ములున్
సునాద గీతమ్ము – శుభప్రదమ్మగున్
అనూహ్య భావమ్ము – లనంత మోదమై
జనించు వాసంత – సమీర రాగమై
 
(4) వసంతచామరము లేక వసంతచత్వారము అనే వృత్తము కూడ ఒకటి వృత్తరత్నాకరములో పేర్కొనబడినది. దీనికి పంచచామరము, విభావరి, ప్రమాణ అనే పేరులు కూడ ఉన్నాయి.
 
వసంతచామరము లేక పంచచామరము – జ/ర – జ/ర, IU IU IU – IU IU IU
12 జగతి 1366
 
వసంతచామర – ప్రభల్ వెలింగెఁగా
ప్రసూనరాశులే – వనమ్ము నంతటన్
రసార్ణవమ్ములే – రమించి యీఁదఁగా
హసించు వేళలో – ననంగు నాటలే
 
భరించలేను నే – వడంకుచుంటిఁగా
ధరిత్రి శ్వేతమున్ – ధరించె నిప్పుడున్
వరమ్ముగా భువిన్ – వసంత మెప్పుడో
హరీ హరీ యిఁకన్ – హరించ నా వ్యధల్
 
(5) వసంతమాలికా అనే వృత్తము ఒక అర్ధసమ వృత్తము. దీని గణములు బేసి పాదములలో స/స/జ/గగ, సరి పాదములలో స/భ/ర/య. ఇది ఔపచ్ఛందశిఖా అనే వైతాళీయమునందలి ఒక ప్రత్యేకత. ఈ ఔపచ్ఛందశిఖకు బేసి పాదములలో ఆఱు మాత్రలు, ర/య గణములు; సరి పాదములలో ఎనిమిది మాత్రలు, ర/య గణములు.
 
వసంతమాలికా – స/స/జ/గగ — స/భ/ర/య, యతి బేసి (1, 6), సరి (1, 7)
IIUII – UIUIUU / IIUUII – UIUIUU
 
త్వరలో నిఁక – వచ్చు నందమీయన్
వరమై భూమికి – భవ్యమైన శోభల్
విరిబాలలు – వెల్గిపోదు రింకన్
సిరిగా నామని – చిందు రంగు లెన్నో
 
నిను జూడఁగ – నే వసంతవేళన్
వనితా వేఁచితి – వత్తువంచు లీలన్
కను మిచ్చట – గంతులాడు పూలన్
మనసో పిల్చెను – మత్తిలంగ రేయిన్
 
(6) హేమచంద్రుడు, జయకీర్తి తాము వ్రాసిన ఛందోనుశాసన గ్రంథములో వసంత అను వృత్తమును పేర్కొన్నారు. దీనికి నందీముఖి అని కూడ పేరు.
 
వసంత – న/న/త/త/గగ, యతి (1, 8)  III IIIU – UI UUI UU
14 శక్వరి 2368
 
హృదియు నలరఁగా – నీ వసంతమ్మునందున్
మృదుల కుసుమముల్ – నృత్యమాడంగ సాఁగెన్
నదికి నలలుగా – నా తలంపుల్ వెలింగెన్
ముదమయము గదా – ముగ్ధ వాసంతగీతుల్
 
హరిని దలువఁగా – హర్షవర్షమ్ము చిందెన్
సరసమయముగాఁ – జారు హాసమ్ము వెల్గెన్
విరుల సరములన్ – వేగ మల్లంగ నుంటిన్
వరుస వరుసగా – వంద వల్లరుల్ గంటిన్
 
నేను వసంత లేక ఆమని అనే పేరులతో కల్పించిన ఛందస్సులనుగుఱించి ఇప్పుడు ముచ్చటిస్తాను.
 
(7) మత్తకోకిల వృత్తమునకు మొదట ఒక లఘువు నుంచినప్పుడు లభించిన వృత్తమే  వసంతకోకిల వృత్తము.
 
వసంతకోకిల – జ/భ/ర/స/జ/జ/గ,  యతి (1, 12)  IUI UII UI UII – UI UII UIU
19 అతిధృతి 186038
 
వసంతకోకిల పాడుచున్నది – పంచమస్వర రాగముల్
రసప్రదాయిని మంద్ర మంజుల – రమ్య వాహిని వేగముల్
ప్రసూనవర్ణము లీ వనమ్మున – భ్రాంతి గొల్పె విచిత్రమై
రసార్ణవ మ్మయి నింగిఁ దాకెను – రక్త మానస మాత్రమై
 
కనంగ కన్నులు కోరు నెప్పుడు – కల్ల కావు ప్రమోదముల్
వినంగ వీనులు విరియు నెప్పుడు – వేణు గానపు నాదముల్
అనంగ రూపుని అంద చందము – లాశ కెల్లల సూచికల్
మునుంగ కన్బడె నా మనస్సున – మోహ సాగర వీచికల్
 
(8) మందాక్రాంతములో మొదటి నాలుగు గురువులను రెండు భ-గణములుగా మార్చి వ్రాసిన వృత్తమునకు ఆమనిచెల్వము అని పేరుంచాను.  దీని లయ మందాక్రాంతపు లయయే.
 
ఆమని చెల్వము – భ/భ/న/స/ర/ర/గ, యతి (1, 7,13) UII UII – IIIIIU – UIUUIUU
19 అతిధృతి 75767
 
ఆమని చెల్వము – లలరె వనిలో – హర్ష సంపత్కరమ్మై
రాముఁడు జూపెను – రమణికి దనున్ – రంగుతో వెల్గు పూలన్
శ్రీమతి సీతయు – సిరుల తరువుల్ – చిత్రమో యంచు దల్చెన్
భూమికి కూతురు – భువికిఁ బతితో – భూమి తల్లిన్ రమించెన్
 
గుమ్మని బిల్తును – కుటిల గతులన్ – కుత్సితా మానకున్నన్
అమ్మయు జెప్పఁగ – నతని మదిలో – నప్పుడే భీతి గల్గెన్
గుమ్మని బిల్వకె – గొడుగున దనున్ – గుండ్రమై చుట్టు నన్నున్
అమ్మయు కౌగిలి – నతనిఁ గొనియెన్ – హ్లాద ముప్పొంగి పొర్లన్
 
(9) ఇటీవల పాదమునకు ఒకటినుండి ఐదువఱకు సూర్యేంద్ర గణములతో ఎన్నో క్రొత్త గీతులను సృష్టించినాను.  అందులో ఆమనిగీతి ఒకటి. దీనికి ప్రతి పాదములో వరుసగా ఒక ఇంద్ర, రెండు సూర్య, ఒక ఇంద్ర, ఒక సూర్య గణములు గలవు.
 
ఆమనిగీతి – ఇం/సూ/సూ  – ఇం/సూ, యతి లేక ప్రాసయతి నాలుగవ గణముతో
పుష్యరాగచ్ఛందము 5-23
 
కోమలమైన ఋతువు – కూర్మికి నిరవు
ఆమనియందుఁ బువ్వు – లందపు నవ్వు
కామికి మనసు జ్వాల – కమ్మని వేళ
ఆ మలయానిలమ్ము – లమృతముఁ జిమ్ము
 
మధుమాసమందు నెందు – మధువులే చిందు
మధురాధరములయందు – మధువులే చిందు
మధురోపవనపు విరులు – మధువులే చిందు
మధురోహలందు ముందు – మధువులే చిందు
 
 
 
రచన:ఆర్ అనంత పద్మనాభరావు 
 
 
మేము ఎం ఏ. చదువుకునే రోజుల్లో మాకు తిమ్మావజ్జుల కోదండరామయ్య బాలవ్యాకరణ పాఠాలు చెప్పేవారు. ఆయన అన్ని పద్యాలు వల్లించగలరు. ఒకదానికి మరొకదానికి సమన్వయం చేసి,  ప్రౌఢవ్యాకరణంతో సమన్వయం చేసి బోర్డుమీద వ్రాసి మంత్రముగ్దుల్ని చేసేవారు. అప్పుడప్పుడు మమ్మల్ని ఆ సూత్రం చెప్పమనేవారు. ఆయన వేటూరి ప్రభాకరశాస్త్రి గారి శిష్యులు. కోదండరామయ్య మద్రాసు త్యాగరాయ కళాశాలలో పనిచేసి తిరుపతిలో ఖాళీ వచ్చినప్పుడు అక్కడ చేరారు. ఆ తర్వాత మధురై కామరాజ్ యూనివర్శిటీలో ప్రొఫెసర్ గా చేరారు. బాల, ప్రౌఢలు సాధించని ప్రయోగ విశేషాలు అనే పేరుతో ఆయన చెప్పిన నోట్సు ఆధారంగా నేను 1969 లో భారతిలో నేనొక వ్యాసం ప్రచురించాను. అది అంతా ఆయన చలువ.
వ్యాకరణం చెప్పేవాళ్ళు అందునా అరటిపండు వొలిచి నోట్లో పెట్టినట్లు సులువుగా చెప్పేవారు తక్కువ. అప్పట్లో ఆంధ్రా విశ్వవిద్యాలయంలో దువ్వూరి వేంకటరమణశాస్త్రి ఒకరు. ఆయన ఏది మాట్లాడినా వ్యాకరణ సూత్రాలకు సమన్వయం చేసేవారు. ఒకసారి ఆయన నెల్లూరు వి.ఆర్. కళాశాలకు ఏదో ఉపన్యాసం చెప్పటానికి వచ్చారు. అక్కడ మా గురువుగారు పోలూరి హనుమజ్జానకీరామశర్మ తెలుగు హెడ్డాఫ్ ది డిపార్ట్మెంటు. అప్పుడు నేను  తెలుగు డిపార్ట్ మెంట్ లో కందుకూరులో పనిచేస్తున్నాను. శిష్యవాత్సల్యం గల ఆయన నేను పిలిచిన తర్వాత మా గురువుగారి సిఫారస్ పై మా కళాశాలకు రావటానికి అంగీకరించారు. అప్పట్లో ఆయన ప్లాస్టిక్ ఫ్యాన్ చిన్నది బ్యాటరీతో నడిచేది వెంట తెచ్చుకున్నారు. వార్ధక్యంలో వున్నవారికి మా యింట్లోనే బస. మా గురువుగారు వారికి దంతపుష్టి సరిగా లేదని అన్నం కొంచెం మెత్తగా వండమని మా ఆవిడతో చెప్పమని సూచించారు. నేను ఒకటికి రెండుసార్లు మా ఆవిడతో  హెచ్చరించాను.
మధ్యాహ్న భోజన సమయంలో దువ్వూరివారు ఇలా చమత్కరించారు. “ఏమమ్మా! శోభాదేవి నాకు దంత్యములు పడవు. తీలవ్యాలు ఒక మోస్తరు. ఈ భోజనం కంఠ్యంగా వుంది” అన్నారు.
రెండు నిముషాల తర్వాత గానీ ఆ వ్యాకరణ సూత్రం అర్ధమవలేదు. అన్నం మరీ మెత్తగా వుండటంతో ఆయన అలా చమత్కరించారు. ఆ సాయంకాలం ఎన్నో చత్కారాలతో వారి ప్రసంగం కొనసాగింది.
“అహమన్నపుంసకములకు ద్వితీయకు ప్రధమయగు” దీనికి చిన్నయసూరి ఇచ్చిన ఉదాహరణ- “వాడు పూవులు తెచ్చె, ఆకె సొమ్ములు దాల్చె వంటి” చలోక్తి పూర్వకమైన ఎన్నో ఉదాహరణలు ఇచ్చాడు. అలానే “వాడు ఇల్లువెడలె” అని ముక్తాయింపుగా చెప్పాడు. క్లిష్టమైన వ్యాకరణ పరిభాషను కూడా అలా చెయ్యటం కష్ట సాధ్యం.
ఆయన ‘రమణీయము’  అనే పేరుతో బాల వ్యాకరణానికి వివరణ వ్రాశారు. ఆయన దగ్గర ఆంధ్ర విశ్వవిద్యాలయంలో ఎందరో శిష్యులు తయారయ్యారు. వారే వివిధ కళాశాలలో తెలుగు అధ్యాపకులుగా తయారై వ్యాకరణ దీప వెలుగులను పంచారు.ఆయన తమ స్వీయ చరిత్రను మృదుమధురంగా వ్రాశారు. అప్పటి జైపూరు మహారాజా గురించి వారి ప్రాధాన్యత గురించి కొనియాడారు. ఆ స్వీయచరిత్ర ఇప్పటివారికి పాఠ్యాంశంగా పెట్టవలసిన అవసరం వుంది.
పింగళి లక్ష్మీకాంతంగారు తిరుపతి వేంకటేశ్వర విశ్వవిద్యాలయంలో చేరి 1965లో రిటైరయ్యారు. అప్పటికే ఆయన ఆంధ్ర విశ్వవిద్యాలయంలో పనిచేసి తిరుపతికి వచ్చారు. ఆయన ఆంధ్ర విశ్వవిద్యాలయంలో ఎందరో తెలుగు ఎం.ఏ లను తయారుచేసి దేశ వ్యాప్తంగా అధ్యాపకులుగా పంపారు. తిరుపతిలో ఉన్నప్పుడు ‘సాహిత్యశిల్ప సమీక్ష’ అనే గ్రంధాన్ని ప్రచురించారు. ఆ గ్రంధం శిష్యులు చాలా మంది గురువుగారి పేరుతో ప్రచలితం చేశారు. అలానే ఆంధ్ర సాహిత్య చరిత్ర కూడా ప్రచురించారు.
లక్ష్మీకాంతం గారి కుమారులు పింగళి సూర్య సుందరం అకౌంటెంటు జనరల్ ఆఫీసులో డిప్యూటీ అకౌంటెంట్ జనరల్ గా పనిచేసి రిటైర్ అయ్యారు. కేంద్ర సాహిత్య అకాడమీ వారి అనువాద బహుమతి వారికి లభించింది. లక్ష్మీకాంతం గారు ఆకాశవాణిలో ప్రవచన శాఖ ప్రయోక్త గా విజయవాడలో పనిచేశారు.
సూక్తిముక్తావళి అనే పేరుతో ఐదు నిముషాల వ్యవధిలో ఒక విషయం మీద చెప్పి సరళమైన భాషలో మాట్లాడటం ఎలానో ఆయన ప్రసంగకర్తలకు అలవాటు చేశారు. విజయవాడ కేంద్రం వారి హయాంలో సంస్కృత నాటకాలను కూడా ప్రసారం చేసింది. అప్పట్లో బందా కనకలింగేశ్వరరావు, వోలేటి వేంకటేశ్వర్లు వంటి వారు అక్కడ పనిచేశారు. అది ఒక స్వర్ణయుగం. ప్రతిభావంతులైన వ్యక్తులను కాంట్రాక్టుమీద తీసుకొచ్చి వారిచే విభిన్న కార్యక్రమాలను తయారుచేయటం జరిగేది. బందావారు నాటకాలను, ఓలేటివారు సంగీత కార్యక్రమాలను, బాలమురళీగారు సంగీత కార్యక్రమాలను కార్యక్రమ రూపకల్పన చేసేవారు. ఈ విధంగా తిరుపతి పట్టణం తొలినాళ్ళలో (విశ్వవిద్యాలయం ప్రారంభించిన) ఎందరో మహనీయులకు ఆట పట్టై విరాజిల్లింది.
రచన: భువనచంద్ర 
 
 
పరమశివుని మెళ్ళో ఉన్న పాము గరుత్మంతుని అడిగిందట ” గరుడా సౌఖ్యమా?”అని. అప్పుడు గరుత్మంతుడు నవ్వి “ఎక్కడ ఉండేవారు అక్కడ ఉంటేనే సౌఖ్యం! ” అన్నాడుట. ఇది నిజమో కాదో తెలియదు కానీ, తమిళ సినీ గీత రచయిత, వ్యక్తి  కీ.శే. కణ్ణదాసన్ గారు యీ సంభాషణని ఒక పాటగా తీర్చిదిద్దారు.
శివుని మెడలో ఉన్నది గనక పాము అంత ధైర్యంగా గరుడుడిని అడగగలిగింది. అదే పాము శివుడి మెడలో లేకపోతే??  క్షణంలో గరుత్మంతుడికి ఆహారమై ఉండేది.
వెంకటస్వామి పరిస్థితి కూడా అదే. మహాదేవన్ నీడలో ఉన్నాడు గనక ఇంకా బతికున్నాడు. ఇంకా చెపితే నందినికి పరమశివానికి ఇంకా పెళ్ళి కాలేదు కనక ఇంకా బతికున్నాడు లేకపోతే..?
వళ్ళు జలదరించింది వెంకటస్వామికి.  ప్రార్ధనాలయం సంఘటన, పరమశివం తండ్రి  చనిపోయిన వైనం విన్నాక వెంకటస్వామికి పరమశివం అంటే దడ పట్టుకుంది.
ఓ రోజు తీరిగ్గా కూర్చుకి ఆలోచించుకున్నాడు కూడా. ‘నందినిని ఏ మాత్రం దువ్వడానికి ప్రయత్నించినా పరమశివం ఘోరంగా రియాక్ట్ అవుతాడని అర్ధమైపోయింది. అందుకే ‘ పారిపోవడం ‘ బెస్ట్ అని నిర్ణయించుకున్నాడు. అయితే ఆ పారిపోవడం నందినితోనా లేక  ఒంటరిగానా అనే ఆలోచన వెంకటస్వామి బుర్రలో నడుస్తుండగానే పరమశివం ఏదో పని ఉన్నట్లు ప్రత్యక్షమైయ్యాడు. వస్తూనే భుజం మీద గట్టిగా చరిచి “వెంకటస్వామీ! ఊరు వెళ్ళడానికి ఆలోచిస్తున్నావా? ” కిసుక్కున నవ్వుతూ అడిగాడు. తాచుపాము బుసలాగా వినిపించింది వెంకటస్వామికి.
“లే.. లేదే.. అయినా నేనెందుకు ఊరికి పోతాను ? ” కంగారు అణుచుకోడానికి ప్రయత్నిస్తూ అన్నాడు వెంకటస్వామి.
“హ..హ..హా.. నాకు తెలియదనుకోకు స్వామి. నువ్వూ నందిని ప్రేమించుకున్నారు గదూ. పోనీ నందిని నిన్ను ప్రేమించింది కదూ? నువ్వు మాత్రం .. హి..హి.. నాకు అన్నీ తెలుసులే!  ” అంటూ మరో చరుపు చరచి అన్నాడు పరమశివం.
“లే.. దే..నేనెందుకు ప్రేమిస్తాను? నందిని ఓనర్ గారి కూతురని నాకు తెలియదా?” బింకంగా అన్నాడు వెంకటస్వామి.
“అదే మరి. ప్రేమించాలంటే ధైర్యం ఉండాలి. ధైర్యం లేనివాడు ప్రేమించకూడదు. ఒక వేళ ధైర్యం లేనివాడు ప్రేమిస్తే ఏమవుతుందో తెలుసా? నాలాంటి వాడు పుట్టుకొస్తాడు. ఆ అన్యాయాన్ని ఎదురుకోవడానికీ, అన్యాయాన్ని అణచివేసి న్యాయన్ని నిలబెట్టడానికీ! ” మళ్ళీ  క్రూరంగా నవ్వాడు.
“ఇదేంటయ్యా.. అసలు నేను ప్రేమించలేదు అంటుంటే ఇవన్నీ చెపుతావేంటి?” కోపంగా అన్నాడు వెంకటస్వామి.
“చూశావా ! నీకు కోపం వచ్చింది. అవునా? ఎందుకో తెలుసా? నువ్వు ప్రేమించిన మాట నిజం కాబట్టి.. హి.. హి.. హి.. ” జోక్ చేసినట్టు నవ్వాడు పరమశివం. వెంకటస్వామికి ఏమనాలో బొత్తిగా అర్ధం కాలేదు. ఒక విషయం మాత్రం బాగా అర్ధమైంది. పరమశివం వచ్చింది కవ్వించడానికి. యీ కవ్వింపు మామూలు కవ్వింపు కాదు. ఓ పరమ శాడిష్టు మాత్రమే ఇలా కవ్వించగలడు. ఓ నిర్ణయానికి రాకపోతే కష్టం అనిపించింది.
“నీకేం కావాలి? నేను నందిని వంక చూడకూడదు, అంతేనా? ” సూటిగా అడిగాడు వెంకటస్వామి.
“ఓరి పిచ్చోడా! నందినిని చూడొద్దని నేనెందుకు అంటాను? ఓహ్.. అది నా కాబోయే పెళ్ళాం కదూ! కాబోయేది   మాత్రమే.. ఇంకా కాలేదుగా! అందుకే.. దాన్ని చూడు.. ప్రేమించు. అది నిన్ను ప్రేమిస్తే మరీ మంచిది. హాపీగా పెళ్ళి చేసుకోండి..! “ క్షణాలలో ముఖంలోని ఎక్స్ ప్రెషన్లు  మార్చి అత్యంత స్నేహంగా అన్నాడు పరమశివం.
“”పరమశివం ! నువ్వేదో మనసులో పెట్టుకొని మరేదో మాట్లాడుతున్నావు. ఇందాకే చెప్పాను. నందినికి నాకు ఎటువంటి సంబంధము లేదని! ” సిన్సియర్ గా మొదలెట్టాడు వెంకటస్వామి.
“అలాగా!!  మరి నగలన్నీ మూటకట్టిస్తే హాయిగా మనం ఏ  హైదరాబాదో  పోయి పెళ్ళిచేసుకుందాం, ఆ తరవాత మీ నాన్న ఏమీ  అనలేడు అని ఆ పిల్లతో ఎందుకన్నావు? ఊ? ప్రేమించకపోతే లేపుకుపోవడం ఎందుకు? ” అచ్చు వెంకటస్వామిలాగే సిన్సియర్ మొహం పెట్టి వెంకటస్వామి వాయస్ నే  అనుకరిస్తూ అన్నాడు పరమశివం.
గుండె గుభేలుమంది వెంకటస్వామికి. నిన్ననే ఆ మాట నందినితో అన్నది. అదీ ఎవరూ చూడకుండా. మరి వీడు ఎలా  విన్నాడు? భయంతో కూడిన ఆశ్చర్యం.
“నేనెప్పుడన్నాను? కట్టుకథలు చెప్పకు. ” బింకంగా అన్నాడు వెంకటస్వామి.
“కదూ! నావన్నీ కట్టుకథలు… కథలు సృష్టించడంలో నాకు భలే నేర్పు ఉంది. హి..హి.. వెంకటస్వామీ.. నిన్ను చూస్తే జాలి వేస్తోంది.  నీ కళ్ళు నందిని మీద పడ్డాయి. ఆ పిల్ల అందగత్తే. అలా కళ్ళు పడటం తప్పేం కాదు. కానీ కళ్ళు ఆమె అందాన్ని దాటి ఆస్తి మీద కూడా పడ్డాయి. ఒప్పుకో.. తప్పేం లేదులే, ఎలాగొలాగ సంపాదించాలి, గొప్పవాళ్ళు కావాలి, అవునా? ” సీరియస్ గా   కళ్ళలోకి చూస్తూ వంకరగా నవ్వాడు పరమశివం.
వెంకటస్వామికి ఏం మాట్లాడాలో అర్ధం కాలేదు.
“చూశావా? మౌనాన్ని ఆశ్రయించావు. ఈ మౌనం అనేది మహా గొప్పది.  ఎప్పుడూ మౌనాన్ని పాటించగలిగితే ఎంత వెధవైనా తెలివైనవాడుగా చెలమణి అవుతాడు. నాలాగ ఎప్పుడూ వాగేవాడు ఎంత తెలివైన వాడైనా వెధవగా పరిగణింప బడతాడు. అయినా ఈ మౌనం నీకు ఎప్పుడూ అచ్చి రాదు.  నువ్వు నందినితో  నగల గురించి ఎత్తినప్పుడు యీ మొహం ఏమయ్యింది? సరే. ఇప్పుడు రెండు ఛాయిస్ లున్నాయి. ఒకటి నందినిని నువ్వు ప్రేమించు ! రెండోది చచ్చిపో.. ! ఎలా చస్తావో నీ ఇష్టానికే వదిలేస్తున్నా..! ”
“నేను చావను! ” మొండిగా అన్నాడు వెంకటస్వామి. “అసలు నేనెందుకు చావాలి? చావమని చెప్పడానికి నువ్వెవడివి?”
“నేనా? నేను నందినికి కాబోయే మొగుడ్ని. చావమని ఎందుకు చెప్పానో తెలుసా? నువ్వు చావకపోతే నేనే చంపుతా. ఎలా చంపుతానో నీకు తెలియదు. నువ్వు పది జన్మలెత్తినా ఊహించలేవు. అన్నట్లు నీకో విషయం తెలుసా? … కోడిని వండాలంటే దాన్ని ముందు చంపాలి. మీరు దాన్ని ఠక్కున చంపుతారు. నేనెలా చంపుతానో నువ్వెప్పుడూ చూడలేదు కదూ? వద్దు.. చూడద్దు. చూస్తే కోడి కంటే ముందు గుండాగి నువ్వే చస్తావు. బతికి ఉండగానే దాన్ని… ఎందుకులే, కోడిని చంపేటప్పుడల్లా నాకో పిచ్చ  కోరిక వస్తుంది. అలా మనిషిని చంపగలిగితే ఎంత మజాగా ఉంటుందా అని.! ఇప్పుడు నీ చాన్స్, నువ్వు ఆలోచించుకో.. బోలెడంత టైం ఉంది. ప్రేమించి చస్తే  పేరొస్తుందని మాత్రం మరచిపోకు. ! ” అతి భయంకరంగా నవ్వుతూ అన్నాడు పరమశివం.
వెంకటస్వామి నోరెండిపోయింది.
*********
 
ఒక మనిషికి ‘దగ్గర ‘ కావాలంటే ఏం చేయాలి?
ఆ మనిషికి దగ్గరగా ఉండే ప్రయత్నం చేయాలి. అప్పుడే ‘మనసు ‘ కు దగ్గరయ్యే అవకాశం వుంటుంది.
“బట్ హౌ? ‘ అని తన మనసుని ప్రశ్నించుకున్నాడు ఆనందరావు. మిసెస్ మాధవీరావుని చూసిన దగ్గర నుంచి ఆమెకి దగ్గర కావాలని మనసు ఆరాట పడుతోంది. కానీ ఎలా?
స్నేహితులు అవసరం ఉండేది ఇలాంటి క్షణాలలోనే. కానీ ఆనందరావుకి చెప్పుకోదగ్గ  స్నేహితుల్లేరు.  ఉన్నవాళ్ళలో ఇటువంటి ‘ సున్నితమైన ‘ అంశాన్ని చర్చించేంత చనువు లేదు. పోనీ మాధవితోనే డైరెక్ట్ గా  “మీకు  దగ్గరగా ఉంటూ మీ మనసుకు దగ్గర అవ్వాలని ఉంది” అని చెప్పేంత చనువు, ధైర్యము ఆనంద రావుకి లేవు. మంచం మీద హాయిగా పడుకొని  ఆలోచిస్తున్నాడు ఆనంద రావు. ఎవరో తలుపు కొట్టారు… తీశాడు. ఓ ముప్పై, ముప్పై రెండేళ్ళ ఆడమనిషి. ఎర్రగా, బొద్దుగా ఆరోగ్యంతో మిసమిసలాడుతోంది.  ఎప్పుడూ ఆమెను చూసిన గుర్తు లేదు ఆనందరావుకి.
“మీరు.” అడిగాడు ఆనంద రావు…
“నా పేరు మదాలస, గోవింద రాజస్వామి  వెనక వీధిలో ఉంటాను. ” చనువుగా అంది.. నవ్వు కూడా బాగుంది.
“మీకేం కావాలి? అదే… ” కొంచం కంగారుగా అన్నాడు ఆనంద రావు
“లోపలికి రానివ్వరా? ” మంచి పలువరస (గమనించాడు ఆనందరావు..)
“రండి.. కానీ కూర్చోడానికి ..” కొంచం ఇబ్బంది పడ్డాడు
“హాయిగా నేల మీదే బాగుంటుంది..” కూర్చుంటూ అంది..
“ఏమిటీ?..” అయోమయంగా అన్నాడు ఆనందరావు…
“ఏమో అనుకొన్నా.. గడుసువాళ్ళే…” మరి కొంచం నవ్వింది మదాలస
“ప్రౌఢత్వం ” ఎంత సుందరంగా ఉంటుందో  మదాలస అలా ఉంది.
“మీకేం కావాలి..” యీసారి మెత్తగానే అయినా సూటిగా అడిగాడు ఆనందరావు.
“చెప్పకుండా ఎలా వెళతాను?.. ముందుగానే నేనొకటి అడుగుతా.. మీరెవరినైనా ప్రేమించారా? “సూటిగా అన్నది మదాలస
“ఆ విషయం మీకెందుకు? ” కొంచెం  చిరాగ్గా అన్నాడు ఆనందరావు.
“చిరాకు పడకండి. ఎవరినైనా మీరు ప్రేమించారనుకోండి. అప్పుడు నేను మీతో మాట్లాడాల్సిన పని ఉండదు. ప్రేమించలేదనుకోండి.. నిజంగా బోలెడు మాట్లాడాలి. అన్నట్లు నేనేమీ చెడ్డదాన్ని కాదండోయ్. నాకు పెళ్ళైంది. మా వారు పెద్ద కంపెనీలో చిన్న గుమస్తా… బట్.. మంచి వాడు! అంతే…” నవ్వింది మదాలస.
” అపరిచితులతో అన్ని విషయాలు చెపుతానని ఎలా అనుకున్నారు?  రెండోది.. మీరు మంచివారైనా చెడ్డవారైనా, మీ వారు పెద్ద ఆఫీసరైనా చిన్న గుమాస్తా అయినా నాకేం పని? ” నిల్చొనే అన్నాడు ఆనందరావు. మదాలస స్నేహశీలిగానే కనిపించింది.
“చూశారా? ! మీరు కాసిని మాటలు మాట్లాడారు. అయినా మాట్లాడుకొనేవరకు అందరు అపరిచితులే కదా ఆనందరావుగారు! ” నవ్వింది మదాలస.
” నా పేరు మీకెలా తెలుసు? ” ఆశ్చర్యంగా అన్నాడు ఆనందరావు.
“నాకే కాదు… యీ చుట్టుపక్కల ఆడవాళ్ళందరికీ తెలుసు. మీకు పెళ్ళి కాలేదని తెలుసు. మీకు చుట్ట, బీడి, సిగరెట్టు, విస్కీ, బ్రాంది, రమ్ము లాంటి ఏ చెడ్డ అలవాట్లు లేవని అల్మోస్ట్ అందరికీ తెలుసు. ఇప్పుడైతే ఇంటర్నెట్ లు నానా పరికరాలు  వచ్చాయి కానీ, అనాదిగా అనుచానంగా   వస్తున్న ఐ.టి. పేరు ‘ఆడది ‘. మాకు అక్కర్లేని విషయాలు లేవు. అన్నీ పట్టించుకుంటాము. వీధిలోకి ఎవరైనా రెండు మూడు సార్లు తిరిగినా మా చూపుల్లోంచి  తప్పించుకుపోలేరు.  తప్పు అర్ధం తీసుకోకండి. అంత ‘గమనిస్తా ‘ మని చెపుతున్నా. ” ఆగింది మదాలస.
“మీరు చెప్పే మాటలు చాలా ఇంట్రస్టింగా ఉన్నాయి. నిజంగా మదాలస గారు.  అయితే మద్యలో నా అవసరం ఏముందా అని ఆలోచిస్తున్నాను.” తానూ నేల మీదే కుర్చొని అన్నాడు ఆనందరావు.
“గుడ్..! ఇప్పుడు మీరు నచ్చారు ” నవింది మదాలస.
ఆ నవ్వులో కొంచం నిష్కల్మషం  కొంచం స్నేహం  ఉట్టిపడటం గమనించాడు ఆనందరావు.
“సరే నచ్చాను గనక మెచ్చి అసలు విషయం చెప్పండి ” తానూ నవ్వి అన్నాడు ఆనందరావు.
“సూటిగా విషయం చెప్పడం కన్నా కొన్ని విషయాల్ని వివరంగా చెప్పడమే మంచిది అనుకుంటున్నా… మాదో మద్యతరగతి కుటుంబం. ఇందాక చెప్పి నట్టు మా రెండు గదుల ఇంట్లో నేనూ, మా వారు, మా అత్తగారు, నా ఆడపడుచు ఉంటాము. మరిది ఉన్నాడు కానీ తను తమిళ్ నాడు లో చదువుతున్నాడు. అతని చదువూ, మా ఇంటి ఖర్చు వెళ్ళదీయాల్సింది మా ఆయన జీతంతోనే. మా ఆయన చాలా మంచివాడు. అతను గనక కొంచం ‘లంచం’ తీసుకోగలిగితే , యీ పాటికి ఈ ఊర్లో రెండు మూడు ఇళ్ళు కొనగలిగేవాళ్లం. కానీ అతను అలాంటివాడు కాదు. ఆ విషయం లో ఆయన అంటే నాకు గొప్పగానూ ఉంటుంది, అనీజిగానూ ఉంటుంది. ” క్షణం ఆగింది మదాలస.
” ఇవన్నీ నాకెందుకు చెబుతున్నారు? ” అడిగాడు ఆనందరావు
“వస్తున్నాను. చూడండి ఆనందరావు గారు అవకాశం వున్నప్పుడు  మనిషి దాన్ని అందిపుచ్చుకొని ఆనందించాలి. జీవితం నిజంగా నీటిబుగ్గలాంటిది. ‘ప్రిన్స్ పుల్స్ ‘ అని వేలాడితే జరిగేది ఏముంది? మెచ్చి ఎవడూ మెడల్సో, మేకతోలో కప్పడుగా! మా ఆయనకి చెప్పి చూశాను. వినలేదు. ఓ.కె. వదిలేశా. మరిది చదువు మధ్యలో ఆపేసి అతని దారి అతన్ని చూసుకోమనడానికి మనసు  ఒప్పదు. సరే అత్తగారి బాధ్యతని కూడా విస్మరించలేను. ఇక ఉన్నది ఆడపడుచు, ఆ పిల్ల నిజంగా అందగత్తే. ఇంటర్ పాస్ అయ్యింది. ఆ పైన చదివించడం మా వల్ల కాలేదు. ఆ పిల్లకి పెళ్ళి చేసి పంపితే మా భారం తగ్గుతుంది. అంతే కాదు సిగ్గు విడిచి చెపుతున్నా మేము పిల్లల కోసం ‘ ప్లాన్ ‘ చేసుకోవచ్చు ”  కళ్ళు దించి అంది మదాలస.
“అంటే? ” అప్రయత్నం గా అడిగాడు ఆనందరావు.
చిన్నగా నవ్వింది మదాలస ” మీరింత అమాయకులనుకోలేదు. ఆ పిల్లకి ఇరవై ఏళ్లు. ఎదిగిన పిల్ల. ఓహ్.. ఎలా చెప్పేది?.. సరే.. నాకు నా భర్తకి నిజంగా ప్రైవసి లేదు. నా భర్త ఎంత మంచివాడైనా యీ విషయంలో మూర్ఖుడు. పిల్లలిప్పుడు వద్దంటాడు. చెల్లి పెళ్ళి అయ్యాకే పిల్లల్ని కందామంటాడు. నా వయసు ముప్పై ఒకటి. పోనీ! మరోలా ప్రయత్నించి చూసినా.. అవతల గదిలో ఆ పిల్లని పెట్టుకొని .. ” సైలెంటయ్యింది మదాలస.
” సారీ మదాలస గారు! ఇంతకీ నేనేమి చేయగలను? ” సిన్సియర్ గా అడిగాడు ఆనందరావు.
“మీరెవరినీ ప్రేమించకపోతే .. మా ఆడపడుచుని పెళ్ళిచేసుకోడానికి వీలౌతుందేమో అనే ఆశతో వచ్చాను. ఎవరికో ఒకరికి కట్టబెట్టే కంటే వీలైన్నంత మంచివాడిని చూసి  కట్టబెట్టాలని నా కోరిక. అన్నీ విధాల మీరు పర్ఫెక్ట్ అనిపించి, మిమ్మల్ని నేరుగా అడగాలని వచ్చాను. ” కొంచం ఆశగా అతని మొహం వంక చూస్తూ అంది మదాలస.
**********
“మిస్ శోభని చూసి నేర్చుకోండి మీరంతా! యంగ్, ఎనర్జిటిక్ ఎండ్ ఎంత్యూజియాస్టిక్. గురువంటే ఎవరో తెలుసా? చీకటిని తొలగించేవాడు. అంటే వెలుగునిచ్చేవాడన్న మాట! ” శామ్యూల్ రెడ్డి శోభ వంకే చూస్తూ మిగితా టీచర్లతో అన్నాడు.
“హూ… వీడికే తెలీదు ఎలా ఉండాలో! ” గుసగుసగా సౌందర్య చెవిలో అంది వసుమతి. “ఉష్.. సైలెన్స్ ” హెచ్చరించింది సౌందర్య.
“మిస్ శోభారాణి.. మొన్న వచ్చినప్పుడు, ఇవ్వాళ కూడా గుడిసెల్లో పిల్లల హాజరు నూటికి నూరు శాతం వుండటం అబ్జర్వ్ చేశాను. ఇవ్వాళ మీరు పిల్లల్ని స్కూల్ కి చాలా క్రమశిక్షణగా  తీసుకొని రావడం కళ్ళారా చూశాను. ఐ అప్రీషియేట్ యూ అండ్ యువర్ సిన్సియారిటి… మిమ్మల్ని అభినందిస్తున్నాను.! ” షేక్ హాండ్ కోసం చెయ్యి చాచి అన్నాడు శామ్యూల్ రెడ్డి. ఆనందంగా చేయి అందించింది శోభ. శామ్యూల్ కి ఆ చెయ్యి మెత్తదనం చూసి మతిపోయింది. అంతే కాదు ఓ కరెంట్ .. అదీ ఓ యవ్వన ‘ విద్యుత్తరంగం ‘ లక్ష ఓల్టుల  శక్తేదో  తలలో ప్రవేశించినట్టయింది.
ఏదో ఓ వెచ్చదనం.. ఓ అద్భుతమైన, అపురూపమైన వెచ్చదనం అతన్నో క్షణం మైమరపుకి గురి చేసింది. శోభ కొంచం ఇబ్బంది పడింది. ఎంత సేపటికీ శామ్యూల్ చేయి వదలకపోయే సరికి .. కొంచెంగా చెయ్యి లాక్కుంది. సడన్ గా మళ్ళీ ఇహలోకంలోకి  పడి చెయ్యి వదిలి పెట్టాడు శామ్యూల్ . ‘ఇలా’ అతని జీవితంలో ఎన్నడు జరగలేదు. పులి ఎన్ని లేళ్ళనైనా రుచి చూసి ఉండవచ్చు, కానీ బంగారు లేడి కథ వేరు కదా.
“ఆగాలి.. ఆగుతా. జీవితమంతా అయినా ఆగుతా. ” తనలో తాను అనుకున్నాడు శామ్యూల్.
“థాంక్ యూ సార్! ” రిలీఫ్ గా అంది శోభ.
“మీరంత ఇలాగే ఈ పేద గుడిసెల విద్యార్ధుల కోసం పాటు పడితే ఈ దేశం ఎంతో ముందుకెడుతుంది. మనది క్రమశిక్షణకి ప్రాధాన్యత ఇచ్చే స్కూలు. నిజంగా చెపితే ‘ఫండ్స్ ‘ మీద ఆధార పడ్డా. మనం పద్ధతిగా నడుపుతున్నాము. మీకు తగినంత జీతాన్ని నేను ఇవ్వలేకపోవచ్చు. కానీ మీరు మాత్రం సిన్సియర్ గా పని చేస్తున్నారని చెప్పగలను. అందుకే మీరందరికి ఒక నెల జీతం బోనస్ గా ప్రకటిస్తున్నాను. ఇవ్వాళే మీరు దాన్ని కలెక్టు చేసుకోవచ్చు. ” గంభీరంగా ఉపన్యసించాడు శామ్యూల్.
“థాంక్ యూ సార్ ” అందరూ ఆనందంగా అన్నారు.
వాళ్ళు ఏనాడు ఎదురు చూడని అనౌన్స్ మెంట్ ఇది.
“నో..నో.. థాంక్యూ ఎందుకు? ఇది మీ శ్రమ ఫలితం అనుకోండి. మరింతగా పిల్లలకి విజ్ఞానాన్ని అందించండి. మన స్కూల్ ఆదర్శవంతమైన స్కూల్ గా పేరు తెచ్చుకోవాలి! ” గంభీరంగా అని డయాస్ మీద నుంచి కిందకు దిగాడు శామ్యూల్ .
“మరోసారి ఐ అప్రీషియేట్ యూ మిస్ శోభ ” కారెక్కుతూ మళ్ళీ అన్నాడు శామ్యూల్. కారు సాగిపోయింది.
“అబ్బా! ఎన్నాళ్ళకు వీడి మొహం లో కాస్త ‘ప్రసన్నం ‘ చూశాం ” సౌందర్యతో అన్నది వసుమతి.
“నేను చెప్పలేదా అక్కా! బయట సార్ బాగా జోవియల్ గా  వుండటం చూశానని ” సౌందర్యతో ఆ తరవాత అంది శోభ.
“గాండ్రించకపోయింత మాత్రాన పులి కుందేలు కాదు శోభ.  ఇదంతా ఎందుకు చేస్తున్నాడో నాకు అర్ధం అయ్యీ, అవనట్టుంది. నువ్వు మాత్రం నూటికి నూరు పాళ్ళు జాగ్రత్తగా ఉండాలి! ” సాలోచనగానే అన్నది సౌందర్య.
” నాకు ఖచ్చితంగా తెలుసు. ఆ శోభ మీద మన గురుడి కన్ను పడింది. లేకపోతే అదేం చేసిందని అంత పొగిడాడు? ” అక్కసుగా అంది మేరీ టీచర్.
“నాతో అంటే అన్నావుగానీ మిగితా వాళ్ళ దగ్గర అనకు ” హెచ్చరించింది పేట్రిక్ ఫెర్నాండో క్లాస్ వైపు నడుస్తూ..
“హమ్మయ్యా! యీ నెల బాకీలు ఎలా తీర్చాలా అనుకొన్నాను, లక్కీగా యీ బోనస్ తో చిల్లర కొట్టు బాకీ మొత్తం తీర్చేయచ్చు. మరో రెండు నెలల పాటు అప్పుకి ఢోకా ఉండదు! ” రిలీఫ్ గా అన్నాడు డ్రిల్ మాస్టర్ డేనియల్ డేవిడ్. ఆయనకి ఆరుగురు పిల్లలు.
” మా పరిస్థితి అంతేగా మాస్టారు! ” గవర్నమెంటు స్కూళ్ళల్లో బడిపంతుల్ల పని మనకంటే వేయి రెట్లు మెరుగు. యీ దిక్కుమాలిన ప్రెయివేటు  స్కూల్లో ఏనాటికానాడు ‘మునిగినాం.. తేలినాం.. అంతేగా ! ” నిట్టుర్చింది సులోచనా టీచర్.
గడియారం గంట గంటకి గంట కొడుతూనే ఉంది.
                                                                                                                  మళ్ళీ కలుద్దాము…
