రచన,  డా. సోమరాజు సుశీల
సమీక్ష- డా. మంథా భానుమతి.

కొలంబస్ ఆల్రెడీ అమెరికా ఎక్కడుందో కనిపెట్టెయ్యడం, ఆ ఊసట్టుకుని ఐరోపా వాళ్ళంతా దాన్ని ఆక్రమించేసి.. అక్కడున్న వాళ్ళలో చాలామందికి వేరే లోకానికెళ్ళిపొమ్మని దారి చూపించేసి, మిగిలిన వాళ్ళని అక్కడక్కడ మూలల్లో ఉండండర్రా అని ఉంచేసి.. ప్రపంచంలో అన్ని దేశాల వారికీ భూమ్మీద స్వర్గం అంటే ఇలా ఉంటుందోచ్ అని చెప్పేశాక.. ఆల్ ద రోడ్స్ లీడ్స్ టు రోమ్ లాగ, ఆల్ ద బ్రైన్స్ గో టు అమెరికా అనే అభిప్రాయాన్ని ప్రపంచ ప్రజలకిచ్చేశాక.. ఈ ముగ్గురు కొలంబస్ లూ ఎవరబ్బా.. వీళ్లు కొత్తగా కనిపెట్టిందేవిటబ్బా అని మనకి ఆశ్చర్యం కలక్క మానదు.
అదేవిటో డాక్టర్ సోమరాజు సుశీలగారి పుస్తకంలో తెలుస్తుంది. భాతరత దేశంలో చదువుకున్నవారు, అంటే తెలుగు భాష చదవగలిగిన వాళ్ళు, అందులో తెలుగు పత్రికలు, పుస్తకాలు చదివేవాళ్ళలో మూడొంతుల ముప్పాతిక మందికి అమెరికా అంటే ఇంటి పక్క పార్కుతో సమానమైపోయింది. ఇట్టిట్టే వెళ్ళొచ్చేస్తున్నారు. మరి ఈ పుస్తకంలో కొత్తగా తెలుసుకునేదేవిటబ్బా అనే సందేహం రాక మానదు. అందుకే ఈ పుస్తకం చదవాలి.
ముగ్గురు కొలంబస్ లలో ఇద్దరు స్లీపింగ్ పార్ట్నర్స్ వంటి వాళ్ళు. అసలు హడావుడి అంతా మన హీరోయిన్  కొలంబస్ దే.  కూతురి కాపురం, ఆ కూతురి కూతుర్ని చూడ్డం ఈ కొలంబస్ ఆశ, ఆశయం. దానికి తోడు అమెరికాలో ఉన్న అమ్మాయి ఆదివారం వచ్చిందంటే చాలు క్లాసు తీసుకోడానికి, నిష్ఠూరాలెయ్యడానికి తయార్.. అదేదో అమ్మ మూలానే అడ్డంకులొస్తున్నట్లు. ఆవిడకే రావడం ఇష్టం లేనట్లు.. అసలు సంగతి, తను పడే పాట్లు ఏమిటో ఎలాగో వివరిస్తుంది మన మహిళా కొలంబస్.
ఏతావాతా తేలిందేవిటయ్యా అంటే.. స్పెయిన్ దేశపు కొలంబస్ ఇండియాకి తనున్న ఐరోపా నుంచి పశ్చిమంగా వెళ్ళడానికి, తద్వారా అమెరికాని అనెక్స్పెక్టెడ్ గా కనుక్కోడానికి ఎంత అవస్థ పడ్డాడో.. అంత అవస్థా ఈ తెలుగు కొలంబస్ పడింది పాపం. ఎలాగో రైలెక్కి, విమానవెక్కి అమెరికా తను చేరి తన మిస్టర్ కొలంబస్ నీ. మదర్ ఇన్లా కొలంబస్ నీ చేర్చిందా.. ఇంక అక్కడ రోజుకో వింత.
ఆ వింతలన్నీ మనందరికీ అనుభవాలే.. కానీ సుశీలగారి కలం చెప్తుంటే వినడం మంచి త్రిల్లింగ్ గా ఉంటుంది. వినడం ఏమిటీ పుస్తకం కదా.. అవును! వినడమే.. కబుర్లు వింటున్నట్లే ఉంటుంది చదువుతున్నప్పుడు.
ఎయిర్ పోర్ట్ నుంచే సైంటిస్ట్ తల్లికి బిహేవియర్ లెక్చర్స్ ఇచ్చే.. అడిగడుక్కీ వాట్ టు డు, వాట్ నాట్ టు డు లు చెప్పే, మధ్య మధ్యలో చలోక్తులు విసిరే కూతుర్ని చూస్తుంటే చాలా మందికి ఆత్మకథ చదువుతున్నట్లే ఉంటుంది. సైలెంట్ గా ఉంటూనే తనక్కావల్సినవి జరిపించుకునే హజ్బెండ్ కొలంబస్.. అమెరికా వెళ్ళింది గార్డెనింగ్ చెయ్యడానికే అన్నట్లు ఎప్పుడూ తోటలోనే కాలక్షేపం చేస్తుంటారు. ఉండీ ఉండీ వారు అనే అరకొర మాటలే మన కొలంబస్ కి టానిక్ లన్నమాట.
అమెరికా పక్కింటి వాళ్ళు పలకరించరనే దురభిప్రాయాన్ని పోగొట్టే కెరెన్, ఇంటికి రిపైర్లకి వచ్చే వాళ్ళు, కార్పెంటర్లు.. అందరితో మర్చిపోలేని అనుభవాలే. రైలు ప్రయాణంలో ఎదురైన వర్ణ వివక్షత ఆశ్చర్యం కలిగించినా.. ఏ దేశంలోనైనా అతాకోడళ్ళ, తల్లీకూతుళ్ళ అనుబంధాలు ఒకటే అని తెలిసొస్తుంది.
ప్రకృతి అందాలు.. సెలయేళ్ళు, కొండలు, సహజంగా ఏర్పడ్డ శిల్పాలతో ఉన్న గుహలు.. అన్ని ప్రదేశాలకీ పాఠకులు కూడా కొలంబస్ లతో ప్రయాణం చేస్తారు. అంతదూరం వెళ్ళి హోరున కురుస్తున్న వానలో ఏమీ చూడలేకపోయినా పెద్ద బాధేం లేదు. డిస్నీ వర్ల్డ్ లో వింతలు, సీ వర్ల్డ్ లో జలచరాల విన్యాసాలు.. యూనివర్సల్ స్టూడియోలో ఆశ్చర్య మైన సెట్టింగులు.. అన్నీ పరిచయం అవుతాయి వెళ్ళని వారికి. అన్నీ చూసిన వారికి.. “గుర్తుకొస్తున్నాయి..’ అనిపిస్తుంది.
సోమరాజు సుశీల గారిది సరళమైన శైలి. ఆసక్తిగా అన్నీ చూపిస్తూ, పాఠకులని చెయ్యి పట్టుకుని తన లోకంలోకి తీసుకుపోగల నేర్పు ఉన్న రచయిత్రి. చాలా సింపుల్ గా ఉన్నట్లే ఉంటుంది.. మనకి తెలియకుండానే నవ్వేస్తాం.. కన్నీళ్ళు పెట్టేసుకుంటాం, అమ్మో అనుకుంటాం.. ఆహా అని ఆశ్చర్యపోతాం.  కొన్ని పోలికలు, వర్ణనలు మామూలుగా చదువుతున్న వాటి కంటే భిన్నంగా ఉంటాయి. మచ్చుకి..
రైల్లో ప్రయాణం చేసేప్పుడు.. నేరేడుపండు రంగులో ఉన్న ఒకావిడ బోగీలోకి రాగానే “బాగా మాగిన పనసపండు మూడురోజులు ఇంట్లో ఉంటే వచ్చే తలనెప్పి పరిమళం అంతా వ్యాపించింది..” ఇటువంటి వాసన అనుభవించిన వారికి బాగా తెలుసు ఎలా ఉంటుందో. అటువంటి పెర్ఫ్యూమ్ వేసుకుందన్నమాట ఆవిడ. ఈ విధమైన వర్ణన అందరికీ రాదు.
మరి మీరు కూడా ముగ్గురు కొలంబస్ లతో అమెరికా వెళ్ళొస్తారు కదూ!
*————————–*
ప్రతులకు- ఉమా బుక్స్, 58- Krishna Reddy Nagar, New Boyinpalli, Secunderabad -500011, T.S
అన్ని ప్రముఖ షాపుల్లోనూ లభ్యం.
చిత్రం : చిత్ర ఆర్టిస్ట్
కవిత: మాలతి దేచిరాజు


సరస్వతీదేవి చేతిలో వీణలా
ఒకప్పుడు చిన్నారుల చేతుల్లో నిలిచిన పలక..
నేడు నిస్సహాయమై ముక్కలై పోయింది……
బలపం పట్టాల్సిన పసిచేతులతో
బలవంతంగా పని చేయిస్తోంటే ..
చూడలేక ఆకలి బాధ
“అ” అక్షరానికి బదులు..
శ్రమకు ఆయుధంగా వారిని మార్చేస్తే
బదులు పలకలేక …
బాలకార్మిక వ్యవస్థ దోపిడిలో
అమాయకమైన బాల్యం
భవిష్యత్తును కోల్పోతోంటే……
వాగ్దేవి నిలుచుంది….
బాధాతప్త హృదయంతో…
తడిబారిన కళ్ళతో…
బాల కార్మికచట్రాల మధ్య నలిగే ఈ బాల్యం…
నిస్సహాయమైన ఈ చూపుల్ని…
బుగ్గలపై జాలువారుతున్నఆ చిన్నారి కన్నీళ్లు తుడిచి…
ఎదురు తిరిగించి…. పలకను చేతబట్టించి
అక్షర గళమై, ఆక్షరాస్య గగనాన
భావిభారత భాగ్యవిధాతై వర్ధిల్లాలి…
ఈ దీవెన ఫలిస్తే, పనిచేసే చేతులు పలకను పడతాయి …
నీలాలు కారు కన్నీళ్లు అక్షర జ్యోతులై ప్రజ్వరిల్లుతాయి..
బాలకార్మికుడు భావిపౌరుడై కదులుతాడు
అప్పుడే చిగురిస్తున్న పచ్చని ఆశల్ని
భవితల ఆమని తాకకుండానే
నేలకు రాలుస్తున్న ఈ బాలకార్మిక శిశిరాన్ని,
వెచ్చని శ్వాసతో వెనక్కి నెట్టుతూ
ముందుకు సాగుతారు,,, అక్షరమై వెలుగుతారు….
ఆ క్షణాలే రావాలి … అమ్మ ఆశీర్వచనాలై
పలకాబలపాన్ని బాలకార్మికులకు అందించి
ముందు తరాల తలరాతను మార్చమంటూ …
విధాతకి తన వీణను పలకగా మార్చి,
శృతిని బలపంగా చేసి,
రాగాలను అక్షరాలుగా వినిపించింది
ఆ చిన్నారుల చేతులు…పనిముట్టును కాదు…
పలకా బలపాన్ని చేతపట్టాలన్న ఆకాంక్షతో
ఈ అక్షరాలలో ధ్వనించింది కవనమై!
నిరంతరం వెలగాలి అక్షరజ్యోతులై….

సరస్వతీదేవి చేతిలో వీణలా
ఒకప్పుడు చిన్నారుల చేతుల్లో నిలిచిన పలక..
నేడు నిస్సహాయమై ముక్కలై పోయింది……
బలపం పట్టాల్సిన పసిచేతులతో
బలవంతంగా పని చేయిస్తోంటే ..
చూడలేక ఆకలి బాధ
“అ” అక్షరానికి బదులు..
శ్రమకు ఆయుధంగా వారిని మార్చేస్తే
బదులు పలకలేక …
బాలకార్మిక వ్యవస్థ దోపిడిలో
అమాయకమైన బాల్యం
భవిష్యత్తును కోల్పోతోంటే……
వాగ్దేవి నిలుచుంది….
బాధాతప్త హృదయంతో…
తడిబారిన కళ్ళతో…
బాల కార్మికచట్రాల మధ్య నలిగే ఈ బాల్యం…
నిస్సహాయమైన ఈ చూపుల్ని…
బుగ్గలపై జాలువారుతున్నఆ చిన్నారి కన్నీళ్లు తుడిచి…
ఎదురు తిరిగించి…. పలకను చేతబట్టించి
అక్షర గళమై, ఆక్షరాస్య గగనాన
భావిభారత భాగ్యవిధాతై వర్ధిల్లాలి…
ఈ దీవెన ఫలిస్తే, పనిచేసే చేతులు పలకను పడతాయి …
నీలాలు కారు కన్నీళ్లు అక్షర జ్యోతులై ప్రజ్వరిల్లుతాయి..
బాలకార్మికుడు భావిపౌరుడై కదులుతాడు
అప్పుడే చిగురిస్తున్న పచ్చని ఆశల్ని
భవితల ఆమని తాకకుండానే
నేలకు రాలుస్తున్న ఈ బాలకార్మిక శిశిరాన్ని,
వెచ్చని శ్వాసతో వెనక్కి నెట్టుతూ
ముందుకు సాగుతారు,,, అక్షరమై వెలుగుతారు….
ఆ క్షణాలే రావాలి … అమ్మ ఆశీర్వచనాలై
పలకాబలపాన్ని బాలకార్మికులకు అందించి
ముందు తరాల తలరాతను మార్చమంటూ …
విధాతకి తన వీణను పలకగా మార్చి,
శృతిని బలపంగా చేసి,
రాగాలను అక్షరాలుగా వినిపించింది
ఆ చిన్నారుల చేతులు…పనిముట్టును కాదు…
పలకా బలపాన్ని చేతపట్టాలన్న ఆకాంక్షతో
ఈ అక్షరాలలో ధ్వనించింది కవనమై!
నిరంతరం వెలగాలి అక్షరజ్యోతులై….
రచన: మధు అద్ధంకి 




సుబ్బారావు పెళ్ళిచూపులు
 
ఆ ఇంట్లో అందరూ చాలా హడావిడిగా ఉన్నారు.. కారణం  సుబ్బారావుకి పెళ్ళిచూపులు..సదరు సుబ్బారావు కంప్యూటర్ ఇంజినీరింగ్ చదివి ఒక సాఫ్ట్వేర్ కంపెనీలో పని చేస్తున్నాడు..కొన్నాళ్ళు అమెరికాలో పనిచేసి మేరా భారత్ మహాన్ అని ఇండియాకి వచ్చేశాడు…మంచి ఉద్యోగం, మంచి జీతం.. త్వరలో సింగపూర్ పంపుతామని ఆఫీస్ వాళ్ళు చెప్పినా వెళ్ళాలా వద్దా అని ఆలోచిస్తున్నాడు…
ఇకపోతే సుబ్బారావు పెద్ద అందగాడు కాదు కాని అనాకారి కూడ కాదు… రాముడు మంచి బాలుడు లాగ అన్నీ మంచి లక్షణాలు ఉన్నాయి…అతను వాళ్ళ తల్లితండ్రులకి ఒక్కగానొక్క కొడుకు. తనకున్న జాబ్ క్వాలిఫికేషన్స్ తో తనను ఎవరు అబ్జెక్ట్ చెయ్యరని వీజీగా పెళ్ళైపోతుందని అతనికి కొద్దిపాటి గర్వంతో కూడిన ఊహ…మరి అతని పెళ్ళిచూపులెలా జరిగాయో చూద్దాం!!!
మీరే కంపెనీలో పనిచేస్తున్నారు అనడిగాడు పె.కూ.త(పెళ్ళి కూతురి తండ్రి)
ఫలాన కంపెనీలో చేస్తున్నా..అన్నాడు పె.కొ(పెళ్ళి కొడుకు)
ఈ సంవత్సరం మీ కంపెనీ పెర్ఫార్మన్స్ బాలేదని షేర్లు అన్ని పడ్డాయి కదా ?అంటే మీకు ఈ సంవత్సరం బోనస్ రాదుగా అన్నాడు పె.కూ.త
మొహం ఎలా పెట్టాలో తెలియక ఒక వంకర మొహం పెట్టి జీవం లేని నవ్వుతో నీళ్ళు నములుతూ అవుననుకుంట అని బిక్కమొహం వేశాడు.పె.కొ
మా అమ్మాయి పనిచేసే ఫలాన కంపెనీలో ఈ సంవత్సరం షేర్లు పెరిగాయి…
దానికి డబల్ బోనస్ వస్తుంది( కంపెనీ షేర్లు తన కూతురి వల్ల పెరిగాయని బిల్డప్ ఇచ్చాడు)
కరెంట్ తీగ మీద వాలిన కాకిలాగ గిలగిల్లాడుతూ చూశాడు పె.కొ.
మీ జాబ్ డిస్క్రిప్షన్ ఏంటి అనడిగాడు పె.కూ.త
ఫలాన ఫలాన అన్నాడు పె.కొ
అయి సీ..మా అమ్మాయి ఫలాన చేస్తోంది అంటే మీకంటే పెద్ద పోస్ట్ అన్నమాట అన్నాడు పె.కూ.త..
మాడిపోయిన మసాలా దోశలా మొహం పెట్టి తల అడ్డంగా మూడు సార్లు నిలువునా ఆరుసార్లు ఊపాడు సుబ్బారావు
అప్పటికే సుబ్బారావు చాలా అనీజీగా ఉన్నాడు.. అనవసరంగా వచ్చానేమో అనుకున్నాడు
కొడుకు ఇబ్బంది గమనించి పె.కొ.త(పెళ్ళి కొడుకు తండ్రి) అందుకున్నాడు..
మీ అబ్బాయి అమెరికాలో ఎక్కడ పనిచేస్తుంటాడండీ అనడిగాడు పె.కొ.త
ఫలానా నగరంలోఅన్నాడు పె.కూ.త
ఎక్కడ ఉంటున్నాడు అనడిగాడు పె.కొ.త
ఫలానా ఏరియా లో ఉంటున్నాడు..అన్నాడు పె.కూ.త
అది వేస్ట్ ప్లేస్ అండి.. అక్కడ నల్లోళ్ళు ఎక్కువ ఉంటారని, దొంగతనాలు బాగా జరుగుతాయని అక్కడ ఉన్న మనవాళ్ళందరు ఇళ్ళు మారిపోయారండీ.. మావాడు అక్కడున్నప్పుడు  ఇల్లు కోసం చూస్తున్నప్పుడు రియల్ ఎస్టేట్ వాళ్ళు చెప్పారు ఈ సంగతి.. అన్నాడు పె.కొ.త
పె.కూ.త మొహం మాడింది..
మీ అబ్బాయి ఎక్కడ పనిచేస్తున్నాడు అనడిగాడు పె.కొ.త
ఫలానా కంపెనీలో ఫలానా పోస్ట్ అన్నాడు పె.కూ.త
ఆ పోస్ట్ లో పనిచేసే వాళ్ళు మావాడికి రిపోర్ట్ చేస్తుంటారు అన్నాడు పె.కొ.త
పె.కూ.త మొహం ఇంకా మాడింది..అది చూసి నవ్వుకున్నాడు పె.కొ.తా.. లేకుంటే నా కొడుకుని ఇబ్బంది పెడతాడా అనుకున్నాడు..
ఈ లోపల ఆడాళ్ళు మాట్లాడుకుంటున్నారు ఇలా
మా అబ్బాయి రమ్మంటున్నాడండీ. మా అమ్మాయి పెళ్ళి చేసి వెళ్ళాలని అనుకుంటున్నాము.. వాడిది చాలా పెద్ద ఇల్లు, కోడలు కూడ ఉద్యోగానికి వెళ్ళిపోతుంది..పిల్లాడిని చూసుకోడానికి ఎవరు లేరు మీరు రండత్తయ్యా అంది అందుకని…వాళ్ళింట్లో డిష్ వాషర్, వాషింగ్ మెషీన్, వాక్యూం క్లీనర్ అన్ని ఉన్నాయి అన్నది పె.కూ.తల్ ( పెళ్ళి కూతురు తల్లి)
ఒక్క పనిమనిషి మాత్రం లేదనుకుంటా.. అందుకే మీరెల్తున్నారు కదా?అన్నది పె.కొ.తల్ ( పెళ్ళి కొడుకు తల్లి)  పె.కూ.తల్ మొహం మాడింది..
ఇక వెంటనే పిల్లని పిలిపించకపోతే వీళ్ళు ఆడుకునేలా ఉన్నారని అమ్మాయిని తీసుకు రమ్మని భార్యకి సైగ చేశాడు పె.కూ.త…  ఆవిడ వెళ్ళి పెళ్ళికూతురు సౌమ్య ని వెంటబెట్టుకొచ్చింది.. సౌమ్య చాలా మోడర్న్ గా పంజాబీ సూట్ లో స్టయిల్ గా వచ్చింది..
ఆమె వచ్చి దర్జాగా కాలు మీద కాలేసుకుని కుర్చీలో కూర్చుని హే సుబ్బాయ్ హౌ ఆర్ యూ  అనడిగింది సుబ్బారావుని… వేరెవరితోనో మాట్లాడుతోందేమోనని వెనక్కి తిరిగి చూశాడు సుబ్బారావు… ఇంతలో నిన్నే సుబ్బా రావు అని పిలిచింది సౌమ్య..ఉలిక్కిపడి అయోమయంగా అనీజీగా చూశాడు.. ఇబ్బంది పడుతూ చిన్న నవ్వు నవ్వాడు..
ఇంతలో ఝలక్ దిఖ్లాజా ఏక్ బార్ ఆజా ఆజా ఆజా అనే పాట వినిపించింది.. సుబ్బారావు ఒక్కసారిగా ఉలిక్కిపడ్డాడు పాట విని.. నేను పాడమని అడగలేదు కదా ఎందుకు పాడిందబ్బా అనుకున్నాడు.. మళ్ళా ఝలక్ అంటూ వినిపించింది. ఇంక చాలండీ అనబోయేలోపల సౌమ్య తన మొబైల్ ఆన్సర్ చేసింది హలో.. అంటూ వెంటనే హాయ్ రవి!  ఏంటి సంగతుల్? సినిమాకా ఇప్పుడా? పెళ్ళిచూపుల మధ్యలో ఉన్నాను…అవతల నుండి సదరు రవి కంఠం అక్కడున్న అందరికీ వినిపిస్తూనే ఉంది..
ఎలా ఉన్నాడు అనడిగాడు రవి
ఒక మాదిరిగా ఓల్డ్ మోడల్ అన్నది సౌమ్య
నచ్చలేదా అనడిగాడు రవి
లేదు అన్నది సౌమ్య
పె.కూ.త వెర్రి నవ్వొకటి నవ్వి పిల్లలు  ఏకాంతంగా ఏదో మాట్లాడుకుంటారని అందరినీ బయటకి తీసుకుపోయాడు. రవితో మాట్లాడుతున్న సౌమ్య సడెన్ గా సుబ్బారావు కేసి చూసి నాలిక్కరుచుకుని ఫోన్ పెట్టేసింది.. సుబ్బారావుతో మాట్లాడటం మొదలెట్టింది..
సౌ: మీ పేరు పాత చింతకాయ పచ్చడిలా ఉంది.. మీరు చేసే ఉద్యోగానికి పేరుకు మాచ్ అవ్వడం లేదు సో పెళ్ళయ్యాక మీ పేరు మార్చుకోవాలి  అన్నది సౌమ్య.
పెళ్ళికి,ఉద్యోగానికి,పేరుకి ఉన్న లింకేంటో అర్ధం కాలేదు సుబ్బారావు కి..
కంపెనీ పేరు అనడిగింది సౌమ్య
ఫలానా అని చెప్పాడు సుబ్బారావు
డెసిగ్నేషన్ అనడిగింది సౌమ్య…
ఇబ్బందిగా కదులుతూ ఫలానా అని చెప్పాడు సుబ్బారావు..
ఓ నాకంటే జూనియర్ పోస్ట్ అన్నది సౌమ్యా
డిప్పకాయ తిన్నవాడిలా మొహం పెట్టాడు సుబ్బారావు..
అఫీస్ హైటెక్ సిటీ లో ఉంది కదా ట్రాన్స్పోర్ట్ ఎలా అనడిగింది సౌమ్య
పూల్ వాన్ వస్తుంది అని చెప్పాడు సుబ్బారావు..
అఫీస్ లో మంచి కాంటీన్ ఉందా? ఎందుకంటే పొద్దున్నే లేచి నీకు టిఫిన్ పెట్టే టయిం నాకుండదు…సాయంత్రం వచ్చాక వంట చేసే ఓపిక ఉండదు అందుకని కాంటీన్లో తినేసి వచ్చేటప్పుడు నాకు కూడ పాక్ చేయించి తీసుకురావాలి..
ఓ వెర్రి చూపు చూశాడు సుబ్బారావు..
ఇంతకు ముందు ఫారెన్ వెళ్ళావా అనడిగింది సౌమ్య…
అమెరికా వెళ్ళాను ప్రాజెక్త్ పని మీద అని చెప్పాడు సుబ్బారావు…
సొంత ఇల్లు, కారు ఉన్నాయా?  అనడిగింది సౌమ్యా.. సొంతిల్లుంది కాని కారు ఇంక కొనలేదు అన్నాడు సుబ్బారావు…అయితే మన పెళ్ళయ్యాక హోండా వాళ్ళ న్యూ మోడల్ వస్తోంది అది కొందాము అన్నది సౌమ్యా..
ఈ పెళ్ళి చేసుకుంటే మాట్లాడే హక్కు కోల్పోతాడని అర్ధమయ్యింది సుబ్బుకి..
ఇంజినీరింగ్ ఎక్కడ చేశావు, నీ పర్సంటేజ్ ఎంత అనడిగింది…ఫలానా అని చెప్పాడు సుబ్బారావు… చాలా తక్కువ కదా అన్నది. బిక్కచచ్చిపోయాడు సుబ్బారావు..
స్మోకింగ్, బూజింగ్ చేస్తావా అనడిగింది. లేదు అన్నాడు సుబ్బారావు.. ఆ టయింలో అతనికి సౌమ్య తనని ఇంటెర్వ్యూ చేసే ఆఫీసర్ గాను తను కాండిడేట్ గాను అనిపించారు..పెళ్ళి అనే ఆఫీస్లో భర్త అనే పొస్టొచ్చినట్టుంది సుబ్బారావుకి… పెళ్ళి మీద ఆశ సన్నగిల్లుతోంది అతనికి
పెళ్ళయ్యాక వేస్ట్ బాస్కెట్స్ మనతోనే ఉంటాయా?  అనడిగింది సౌమ్య
వేస్ట్ బాస్కెట్స్ ఉండటమేంటి?  అనడిగాడు సుబ్బారావు
వేస్ట్ బాస్కెట్స్ అంటే మీ పేరంట్స్ అంది సౌమ్య…
సుబ్బారావుకి షాక్ కొట్టింది… తేరుకోడానికి 5 నిముషాల పైనే పట్టింది…
ఇక మాట్లాడటం అనవసరమనుకుని లేచి గుడ్ బై కొట్టి వెళ్ళిపోయాడు…
పాపం సుబ్బారావు మొదటి పెళ్ళి చూపులు ఈ విధంగా జరిగాయి..ఆ తరువాత చాలా చూపులు జరిగాయి. ఇదే సీన్ రిపీటయ్యింది..
కొందరు ఒకే కంపెనీలో పనిచేస్తే బాగుంటుంది అనుకుని రిజెక్ట్ చేస్తే ఇంకొందరు అమెరికాలో ఎక్కువ కాలం ఉండనందుకు రిజెక్ట్ చేశారు…తన క్వాలిఫికేషన్స్ కి ఎలాగైనా పెళ్లయిపోతుంది అన్న అతని గర్వం సర్వము ఖర్వమయింది…పాపం సుబ్బారావు ఈ పెళ్ళిచూపుల బాధలు పడలేక సింగపూర్ వెళ్ళిపోయాడు..ఇక జీవితంలో పెళ్ళిచేసుకోనని శపధం చేశాడు..




సుబ్బారావు పెళ్ళిచూపులు
 
ఆ ఇంట్లో అందరూ చాలా హడావిడిగా ఉన్నారు.. కారణం  సుబ్బారావుకి పెళ్ళిచూపులు..సదరు సుబ్బారావు కంప్యూటర్ ఇంజినీరింగ్ చదివి ఒక సాఫ్ట్వేర్ కంపెనీలో పని చేస్తున్నాడు..కొన్నాళ్ళు అమెరికాలో పనిచేసి మేరా భారత్ మహాన్ అని ఇండియాకి వచ్చేశాడు…మంచి ఉద్యోగం, మంచి జీతం.. త్వరలో సింగపూర్ పంపుతామని ఆఫీస్ వాళ్ళు చెప్పినా వెళ్ళాలా వద్దా అని ఆలోచిస్తున్నాడు…
ఇకపోతే సుబ్బారావు పెద్ద అందగాడు కాదు కాని అనాకారి కూడ కాదు… రాముడు మంచి బాలుడు లాగ అన్నీ మంచి లక్షణాలు ఉన్నాయి…అతను వాళ్ళ తల్లితండ్రులకి ఒక్కగానొక్క కొడుకు. తనకున్న జాబ్ క్వాలిఫికేషన్స్ తో తనను ఎవరు అబ్జెక్ట్ చెయ్యరని వీజీగా పెళ్ళైపోతుందని అతనికి కొద్దిపాటి గర్వంతో కూడిన ఊహ…మరి అతని పెళ్ళిచూపులెలా జరిగాయో చూద్దాం!!!
మీరే కంపెనీలో పనిచేస్తున్నారు అనడిగాడు పె.కూ.త(పెళ్ళి కూతురి తండ్రి)
ఫలాన కంపెనీలో చేస్తున్నా..అన్నాడు పె.కొ(పెళ్ళి కొడుకు)
ఈ సంవత్సరం మీ కంపెనీ పెర్ఫార్మన్స్ బాలేదని షేర్లు అన్ని పడ్డాయి కదా ?అంటే మీకు ఈ సంవత్సరం బోనస్ రాదుగా అన్నాడు పె.కూ.త
మొహం ఎలా పెట్టాలో తెలియక ఒక వంకర మొహం పెట్టి జీవం లేని నవ్వుతో నీళ్ళు నములుతూ అవుననుకుంట అని బిక్కమొహం వేశాడు.పె.కొ
మా అమ్మాయి పనిచేసే ఫలాన కంపెనీలో ఈ సంవత్సరం షేర్లు పెరిగాయి…
దానికి డబల్ బోనస్ వస్తుంది( కంపెనీ షేర్లు తన కూతురి వల్ల పెరిగాయని బిల్డప్ ఇచ్చాడు)
కరెంట్ తీగ మీద వాలిన కాకిలాగ గిలగిల్లాడుతూ చూశాడు పె.కొ.
మీ జాబ్ డిస్క్రిప్షన్ ఏంటి అనడిగాడు పె.కూ.త
ఫలాన ఫలాన అన్నాడు పె.కొ
అయి సీ..మా అమ్మాయి ఫలాన చేస్తోంది అంటే మీకంటే పెద్ద పోస్ట్ అన్నమాట అన్నాడు పె.కూ.త..
మాడిపోయిన మసాలా దోశలా మొహం పెట్టి తల అడ్డంగా మూడు సార్లు నిలువునా ఆరుసార్లు ఊపాడు సుబ్బారావు
అప్పటికే సుబ్బారావు చాలా అనీజీగా ఉన్నాడు.. అనవసరంగా వచ్చానేమో అనుకున్నాడు
కొడుకు ఇబ్బంది గమనించి పె.కొ.త(పెళ్ళి కొడుకు తండ్రి) అందుకున్నాడు..
మీ అబ్బాయి అమెరికాలో ఎక్కడ పనిచేస్తుంటాడండీ అనడిగాడు పె.కొ.త
ఫలానా నగరంలోఅన్నాడు పె.కూ.త
ఎక్కడ ఉంటున్నాడు అనడిగాడు పె.కొ.త
ఫలానా ఏరియా లో ఉంటున్నాడు..అన్నాడు పె.కూ.త
అది వేస్ట్ ప్లేస్ అండి.. అక్కడ నల్లోళ్ళు ఎక్కువ ఉంటారని, దొంగతనాలు బాగా జరుగుతాయని అక్కడ ఉన్న మనవాళ్ళందరు ఇళ్ళు మారిపోయారండీ.. మావాడు అక్కడున్నప్పుడు  ఇల్లు కోసం చూస్తున్నప్పుడు రియల్ ఎస్టేట్ వాళ్ళు చెప్పారు ఈ సంగతి.. అన్నాడు పె.కొ.త
పె.కూ.త మొహం మాడింది..
మీ అబ్బాయి ఎక్కడ పనిచేస్తున్నాడు అనడిగాడు పె.కొ.త
ఫలానా కంపెనీలో ఫలానా పోస్ట్ అన్నాడు పె.కూ.త
ఆ పోస్ట్ లో పనిచేసే వాళ్ళు మావాడికి రిపోర్ట్ చేస్తుంటారు అన్నాడు పె.కొ.త
పె.కూ.త మొహం ఇంకా మాడింది..అది చూసి నవ్వుకున్నాడు పె.కొ.తా.. లేకుంటే నా కొడుకుని ఇబ్బంది పెడతాడా అనుకున్నాడు..
ఈ లోపల ఆడాళ్ళు మాట్లాడుకుంటున్నారు ఇలా
మా అబ్బాయి రమ్మంటున్నాడండీ. మా అమ్మాయి పెళ్ళి చేసి వెళ్ళాలని అనుకుంటున్నాము.. వాడిది చాలా పెద్ద ఇల్లు, కోడలు కూడ ఉద్యోగానికి వెళ్ళిపోతుంది..పిల్లాడిని చూసుకోడానికి ఎవరు లేరు మీరు రండత్తయ్యా అంది అందుకని…వాళ్ళింట్లో డిష్ వాషర్, వాషింగ్ మెషీన్, వాక్యూం క్లీనర్ అన్ని ఉన్నాయి అన్నది పె.కూ.తల్ ( పెళ్ళి కూతురు తల్లి)
ఒక్క పనిమనిషి మాత్రం లేదనుకుంటా.. అందుకే మీరెల్తున్నారు కదా?అన్నది పె.కొ.తల్ ( పెళ్ళి కొడుకు తల్లి)  పె.కూ.తల్ మొహం మాడింది..
ఇక వెంటనే పిల్లని పిలిపించకపోతే వీళ్ళు ఆడుకునేలా ఉన్నారని అమ్మాయిని తీసుకు రమ్మని భార్యకి సైగ చేశాడు పె.కూ.త…  ఆవిడ వెళ్ళి పెళ్ళికూతురు సౌమ్య ని వెంటబెట్టుకొచ్చింది.. సౌమ్య చాలా మోడర్న్ గా పంజాబీ సూట్ లో స్టయిల్ గా వచ్చింది..
ఆమె వచ్చి దర్జాగా కాలు మీద కాలేసుకుని కుర్చీలో కూర్చుని హే సుబ్బాయ్ హౌ ఆర్ యూ  అనడిగింది సుబ్బారావుని… వేరెవరితోనో మాట్లాడుతోందేమోనని వెనక్కి తిరిగి చూశాడు సుబ్బారావు… ఇంతలో నిన్నే సుబ్బా రావు అని పిలిచింది సౌమ్య..ఉలిక్కిపడి అయోమయంగా అనీజీగా చూశాడు.. ఇబ్బంది పడుతూ చిన్న నవ్వు నవ్వాడు..
ఇంతలో ఝలక్ దిఖ్లాజా ఏక్ బార్ ఆజా ఆజా ఆజా అనే పాట వినిపించింది.. సుబ్బారావు ఒక్కసారిగా ఉలిక్కిపడ్డాడు పాట విని.. నేను పాడమని అడగలేదు కదా ఎందుకు పాడిందబ్బా అనుకున్నాడు.. మళ్ళా ఝలక్ అంటూ వినిపించింది. ఇంక చాలండీ అనబోయేలోపల సౌమ్య తన మొబైల్ ఆన్సర్ చేసింది హలో.. అంటూ వెంటనే హాయ్ రవి!  ఏంటి సంగతుల్? సినిమాకా ఇప్పుడా? పెళ్ళిచూపుల మధ్యలో ఉన్నాను…అవతల నుండి సదరు రవి కంఠం అక్కడున్న అందరికీ వినిపిస్తూనే ఉంది..
ఎలా ఉన్నాడు అనడిగాడు రవి
ఒక మాదిరిగా ఓల్డ్ మోడల్ అన్నది సౌమ్య
నచ్చలేదా అనడిగాడు రవి
లేదు అన్నది సౌమ్య
పె.కూ.త వెర్రి నవ్వొకటి నవ్వి పిల్లలు  ఏకాంతంగా ఏదో మాట్లాడుకుంటారని అందరినీ బయటకి తీసుకుపోయాడు. రవితో మాట్లాడుతున్న సౌమ్య సడెన్ గా సుబ్బారావు కేసి చూసి నాలిక్కరుచుకుని ఫోన్ పెట్టేసింది.. సుబ్బారావుతో మాట్లాడటం మొదలెట్టింది..
సౌ: మీ పేరు పాత చింతకాయ పచ్చడిలా ఉంది.. మీరు చేసే ఉద్యోగానికి పేరుకు మాచ్ అవ్వడం లేదు సో పెళ్ళయ్యాక మీ పేరు మార్చుకోవాలి  అన్నది సౌమ్య.
పెళ్ళికి,ఉద్యోగానికి,పేరుకి ఉన్న లింకేంటో అర్ధం కాలేదు సుబ్బారావు కి..
కంపెనీ పేరు అనడిగింది సౌమ్య
ఫలానా అని చెప్పాడు సుబ్బారావు
డెసిగ్నేషన్ అనడిగింది సౌమ్య…
ఇబ్బందిగా కదులుతూ ఫలానా అని చెప్పాడు సుబ్బారావు..
ఓ నాకంటే జూనియర్ పోస్ట్ అన్నది సౌమ్యా
డిప్పకాయ తిన్నవాడిలా మొహం పెట్టాడు సుబ్బారావు..
అఫీస్ హైటెక్ సిటీ లో ఉంది కదా ట్రాన్స్పోర్ట్ ఎలా అనడిగింది సౌమ్య
పూల్ వాన్ వస్తుంది అని చెప్పాడు సుబ్బారావు..
అఫీస్ లో మంచి కాంటీన్ ఉందా? ఎందుకంటే పొద్దున్నే లేచి నీకు టిఫిన్ పెట్టే టయిం నాకుండదు…సాయంత్రం వచ్చాక వంట చేసే ఓపిక ఉండదు అందుకని కాంటీన్లో తినేసి వచ్చేటప్పుడు నాకు కూడ పాక్ చేయించి తీసుకురావాలి..
ఓ వెర్రి చూపు చూశాడు సుబ్బారావు..
ఇంతకు ముందు ఫారెన్ వెళ్ళావా అనడిగింది సౌమ్య…
అమెరికా వెళ్ళాను ప్రాజెక్త్ పని మీద అని చెప్పాడు సుబ్బారావు…
సొంత ఇల్లు, కారు ఉన్నాయా?  అనడిగింది సౌమ్యా.. సొంతిల్లుంది కాని కారు ఇంక కొనలేదు అన్నాడు సుబ్బారావు…అయితే మన పెళ్ళయ్యాక హోండా వాళ్ళ న్యూ మోడల్ వస్తోంది అది కొందాము అన్నది సౌమ్యా..
ఈ పెళ్ళి చేసుకుంటే మాట్లాడే హక్కు కోల్పోతాడని అర్ధమయ్యింది సుబ్బుకి..
ఇంజినీరింగ్ ఎక్కడ చేశావు, నీ పర్సంటేజ్ ఎంత అనడిగింది…ఫలానా అని చెప్పాడు సుబ్బారావు… చాలా తక్కువ కదా అన్నది. బిక్కచచ్చిపోయాడు సుబ్బారావు..
స్మోకింగ్, బూజింగ్ చేస్తావా అనడిగింది. లేదు అన్నాడు సుబ్బారావు.. ఆ టయింలో అతనికి సౌమ్య తనని ఇంటెర్వ్యూ చేసే ఆఫీసర్ గాను తను కాండిడేట్ గాను అనిపించారు..పెళ్ళి అనే ఆఫీస్లో భర్త అనే పొస్టొచ్చినట్టుంది సుబ్బారావుకి… పెళ్ళి మీద ఆశ సన్నగిల్లుతోంది అతనికి
పెళ్ళయ్యాక వేస్ట్ బాస్కెట్స్ మనతోనే ఉంటాయా?  అనడిగింది సౌమ్య
వేస్ట్ బాస్కెట్స్ ఉండటమేంటి?  అనడిగాడు సుబ్బారావు
వేస్ట్ బాస్కెట్స్ అంటే మీ పేరంట్స్ అంది సౌమ్య…
సుబ్బారావుకి షాక్ కొట్టింది… తేరుకోడానికి 5 నిముషాల పైనే పట్టింది…
ఇక మాట్లాడటం అనవసరమనుకుని లేచి గుడ్ బై కొట్టి వెళ్ళిపోయాడు…
పాపం సుబ్బారావు మొదటి పెళ్ళి చూపులు ఈ విధంగా జరిగాయి..ఆ తరువాత చాలా చూపులు జరిగాయి. ఇదే సీన్ రిపీటయ్యింది..
కొందరు ఒకే కంపెనీలో పనిచేస్తే బాగుంటుంది అనుకుని రిజెక్ట్ చేస్తే ఇంకొందరు అమెరికాలో ఎక్కువ కాలం ఉండనందుకు రిజెక్ట్ చేశారు…తన క్వాలిఫికేషన్స్ కి ఎలాగైనా పెళ్లయిపోతుంది అన్న అతని గర్వం సర్వము ఖర్వమయింది…పాపం సుబ్బారావు ఈ పెళ్ళిచూపుల బాధలు పడలేక సింగపూర్ వెళ్ళిపోయాడు..ఇక జీవితంలో పెళ్ళిచేసుకోనని శపధం చేశాడు..



సుబ్బారావు పెళ్ళిచూపులు
 
ఆ ఇంట్లో అందరూ చాలా హడావిడిగా ఉన్నారు.. కారణం  సుబ్బారావుకి పెళ్ళిచూపులు..సదరు సుబ్బారావు కంప్యూటర్ ఇంజినీరింగ్ చదివి ఒక సాఫ్ట్వేర్ కంపెనీలో పని చేస్తున్నాడు..కొన్నాళ్ళు అమెరికాలో పనిచేసి మేరా భారత్ మహాన్ అని ఇండియాకి వచ్చేశాడు…మంచి ఉద్యోగం, మంచి జీతం.. త్వరలో సింగపూర్ పంపుతామని ఆఫీస్ వాళ్ళు చెప్పినా వెళ్ళాలా వద్దా అని ఆలోచిస్తున్నాడు…
ఇకపోతే సుబ్బారావు పెద్ద అందగాడు కాదు కాని అనాకారి కూడ కాదు… రాముడు మంచి బాలుడు లాగ అన్నీ మంచి లక్షణాలు ఉన్నాయి…అతను వాళ్ళ తల్లితండ్రులకి ఒక్కగానొక్క కొడుకు. తనకున్న జాబ్ క్వాలిఫికేషన్స్ తో తనను ఎవరు అబ్జెక్ట్ చెయ్యరని వీజీగా పెళ్ళైపోతుందని అతనికి కొద్దిపాటి గర్వంతో కూడిన ఊహ…మరి అతని పెళ్ళిచూపులెలా జరిగాయో చూద్దాం!!!
మీరే కంపెనీలో పనిచేస్తున్నారు అనడిగాడు పె.కూ.త(పెళ్ళి కూతురి తండ్రి)
ఫలాన కంపెనీలో చేస్తున్నా..అన్నాడు పె.కొ(పెళ్ళి కొడుకు)
ఈ సంవత్సరం మీ కంపెనీ పెర్ఫార్మన్స్ బాలేదని షేర్లు అన్ని పడ్డాయి కదా ?అంటే మీకు ఈ సంవత్సరం బోనస్ రాదుగా అన్నాడు పె.కూ.త
మొహం ఎలా పెట్టాలో తెలియక ఒక వంకర మొహం పెట్టి జీవం లేని నవ్వుతో నీళ్ళు నములుతూ అవుననుకుంట అని బిక్కమొహం వేశాడు.పె.కొ
మా అమ్మాయి పనిచేసే ఫలాన కంపెనీలో ఈ సంవత్సరం షేర్లు పెరిగాయి…
దానికి డబల్ బోనస్ వస్తుంది( కంపెనీ షేర్లు తన కూతురి వల్ల పెరిగాయని బిల్డప్ ఇచ్చాడు)
కరెంట్ తీగ మీద వాలిన కాకిలాగ గిలగిల్లాడుతూ చూశాడు పె.కొ.
మీ జాబ్ డిస్క్రిప్షన్ ఏంటి అనడిగాడు పె.కూ.త
ఫలాన ఫలాన అన్నాడు పె.కొ
అయి సీ..మా అమ్మాయి ఫలాన చేస్తోంది అంటే మీకంటే పెద్ద పోస్ట్ అన్నమాట అన్నాడు పె.కూ.త..
మాడిపోయిన మసాలా దోశలా మొహం పెట్టి తల అడ్డంగా మూడు సార్లు నిలువునా ఆరుసార్లు ఊపాడు సుబ్బారావు
అప్పటికే సుబ్బారావు చాలా అనీజీగా ఉన్నాడు.. అనవసరంగా వచ్చానేమో అనుకున్నాడు
కొడుకు ఇబ్బంది గమనించి పె.కొ.త(పెళ్ళి కొడుకు తండ్రి) అందుకున్నాడు..
మీ అబ్బాయి అమెరికాలో ఎక్కడ పనిచేస్తుంటాడండీ అనడిగాడు పె.కొ.త
ఫలానా నగరంలోఅన్నాడు పె.కూ.త
ఎక్కడ ఉంటున్నాడు అనడిగాడు పె.కొ.త
ఫలానా ఏరియా లో ఉంటున్నాడు..అన్నాడు పె.కూ.త
అది వేస్ట్ ప్లేస్ అండి.. అక్కడ నల్లోళ్ళు ఎక్కువ ఉంటారని, దొంగతనాలు బాగా జరుగుతాయని అక్కడ ఉన్న మనవాళ్ళందరు ఇళ్ళు మారిపోయారండీ.. మావాడు అక్కడున్నప్పుడు  ఇల్లు కోసం చూస్తున్నప్పుడు రియల్ ఎస్టేట్ వాళ్ళు చెప్పారు ఈ సంగతి.. అన్నాడు పె.కొ.త
పె.కూ.త మొహం మాడింది..
మీ అబ్బాయి ఎక్కడ పనిచేస్తున్నాడు అనడిగాడు పె.కొ.త
ఫలానా కంపెనీలో ఫలానా పోస్ట్ అన్నాడు పె.కూ.త
ఆ పోస్ట్ లో పనిచేసే వాళ్ళు మావాడికి రిపోర్ట్ చేస్తుంటారు అన్నాడు పె.కొ.త
పె.కూ.త మొహం ఇంకా మాడింది..అది చూసి నవ్వుకున్నాడు పె.కొ.తా.. లేకుంటే నా కొడుకుని ఇబ్బంది పెడతాడా అనుకున్నాడు..
ఈ లోపల ఆడాళ్ళు మాట్లాడుకుంటున్నారు ఇలా
మా అబ్బాయి రమ్మంటున్నాడండీ. మా అమ్మాయి పెళ్ళి చేసి వెళ్ళాలని అనుకుంటున్నాము.. వాడిది చాలా పెద్ద ఇల్లు, కోడలు కూడ ఉద్యోగానికి వెళ్ళిపోతుంది..పిల్లాడిని చూసుకోడానికి ఎవరు లేరు మీరు రండత్తయ్యా అంది అందుకని…వాళ్ళింట్లో డిష్ వాషర్, వాషింగ్ మెషీన్, వాక్యూం క్లీనర్ అన్ని ఉన్నాయి అన్నది పె.కూ.తల్ ( పెళ్ళి కూతురు తల్లి)
ఒక్క పనిమనిషి మాత్రం లేదనుకుంటా.. అందుకే మీరెల్తున్నారు కదా?అన్నది పె.కొ.తల్ ( పెళ్ళి కొడుకు తల్లి)  పె.కూ.తల్ మొహం మాడింది..
ఇక వెంటనే పిల్లని పిలిపించకపోతే వీళ్ళు ఆడుకునేలా ఉన్నారని అమ్మాయిని తీసుకు రమ్మని భార్యకి సైగ చేశాడు పె.కూ.త…  ఆవిడ వెళ్ళి పెళ్ళికూతురు సౌమ్య ని వెంటబెట్టుకొచ్చింది.. సౌమ్య చాలా మోడర్న్ గా పంజాబీ సూట్ లో స్టయిల్ గా వచ్చింది..
ఆమె వచ్చి దర్జాగా కాలు మీద కాలేసుకుని కుర్చీలో కూర్చుని హే సుబ్బాయ్ హౌ ఆర్ యూ  అనడిగింది సుబ్బారావుని… వేరెవరితోనో మాట్లాడుతోందేమోనని వెనక్కి తిరిగి చూశాడు సుబ్బారావు… ఇంతలో నిన్నే సుబ్బా రావు అని పిలిచింది సౌమ్య..ఉలిక్కిపడి అయోమయంగా అనీజీగా చూశాడు.. ఇబ్బంది పడుతూ చిన్న నవ్వు నవ్వాడు..
ఇంతలో ఝలక్ దిఖ్లాజా ఏక్ బార్ ఆజా ఆజా ఆజా అనే పాట వినిపించింది.. సుబ్బారావు ఒక్కసారిగా ఉలిక్కిపడ్డాడు పాట విని.. నేను పాడమని అడగలేదు కదా ఎందుకు పాడిందబ్బా అనుకున్నాడు.. మళ్ళా ఝలక్ అంటూ వినిపించింది. ఇంక చాలండీ అనబోయేలోపల సౌమ్య తన మొబైల్ ఆన్సర్ చేసింది హలో.. అంటూ వెంటనే హాయ్ రవి!  ఏంటి సంగతుల్? సినిమాకా ఇప్పుడా? పెళ్ళిచూపుల మధ్యలో ఉన్నాను…అవతల నుండి సదరు రవి కంఠం అక్కడున్న అందరికీ వినిపిస్తూనే ఉంది..
ఎలా ఉన్నాడు అనడిగాడు రవి
ఒక మాదిరిగా ఓల్డ్ మోడల్ అన్నది సౌమ్య
నచ్చలేదా అనడిగాడు రవి
లేదు అన్నది సౌమ్య
పె.కూ.త వెర్రి నవ్వొకటి నవ్వి పిల్లలు  ఏకాంతంగా ఏదో మాట్లాడుకుంటారని అందరినీ బయటకి తీసుకుపోయాడు. రవితో మాట్లాడుతున్న సౌమ్య సడెన్ గా సుబ్బారావు కేసి చూసి నాలిక్కరుచుకుని ఫోన్ పెట్టేసింది.. సుబ్బారావుతో మాట్లాడటం మొదలెట్టింది..
సౌ: మీ పేరు పాత చింతకాయ పచ్చడిలా ఉంది.. మీరు చేసే ఉద్యోగానికి పేరుకు మాచ్ అవ్వడం లేదు సో పెళ్ళయ్యాక మీ పేరు మార్చుకోవాలి  అన్నది సౌమ్య.
పెళ్ళికి,ఉద్యోగానికి,పేరుకి ఉన్న లింకేంటో అర్ధం కాలేదు సుబ్బారావు కి..
కంపెనీ పేరు అనడిగింది సౌమ్య
ఫలానా అని చెప్పాడు సుబ్బారావు
డెసిగ్నేషన్ అనడిగింది సౌమ్య…
ఇబ్బందిగా కదులుతూ ఫలానా అని చెప్పాడు సుబ్బారావు..
ఓ నాకంటే జూనియర్ పోస్ట్ అన్నది సౌమ్యా
డిప్పకాయ తిన్నవాడిలా మొహం పెట్టాడు సుబ్బారావు..
అఫీస్ హైటెక్ సిటీ లో ఉంది కదా ట్రాన్స్పోర్ట్ ఎలా అనడిగింది సౌమ్య
పూల్ వాన్ వస్తుంది అని చెప్పాడు సుబ్బారావు..
అఫీస్ లో మంచి కాంటీన్ ఉందా? ఎందుకంటే పొద్దున్నే లేచి నీకు టిఫిన్ పెట్టే టయిం నాకుండదు…సాయంత్రం వచ్చాక వంట చేసే ఓపిక ఉండదు అందుకని కాంటీన్లో తినేసి వచ్చేటప్పుడు నాకు కూడ పాక్ చేయించి తీసుకురావాలి..
ఓ వెర్రి చూపు చూశాడు సుబ్బారావు..
ఇంతకు ముందు ఫారెన్ వెళ్ళావా అనడిగింది సౌమ్య…
అమెరికా వెళ్ళాను ప్రాజెక్త్ పని మీద అని చెప్పాడు సుబ్బారావు…
సొంత ఇల్లు, కారు ఉన్నాయా?  అనడిగింది సౌమ్యా.. సొంతిల్లుంది కాని కారు ఇంక కొనలేదు అన్నాడు సుబ్బారావు…అయితే మన పెళ్ళయ్యాక హోండా వాళ్ళ న్యూ మోడల్ వస్తోంది అది కొందాము అన్నది సౌమ్యా..
ఈ పెళ్ళి చేసుకుంటే మాట్లాడే హక్కు కోల్పోతాడని అర్ధమయ్యింది సుబ్బుకి..
ఇంజినీరింగ్ ఎక్కడ చేశావు, నీ పర్సంటేజ్ ఎంత అనడిగింది…ఫలానా అని చెప్పాడు సుబ్బారావు… చాలా తక్కువ కదా అన్నది. బిక్కచచ్చిపోయాడు సుబ్బారావు..
స్మోకింగ్, బూజింగ్ చేస్తావా అనడిగింది. లేదు అన్నాడు సుబ్బారావు.. ఆ టయింలో అతనికి సౌమ్య తనని ఇంటెర్వ్యూ చేసే ఆఫీసర్ గాను తను కాండిడేట్ గాను అనిపించారు..పెళ్ళి అనే ఆఫీస్లో భర్త అనే పొస్టొచ్చినట్టుంది సుబ్బారావుకి… పెళ్ళి మీద ఆశ సన్నగిల్లుతోంది అతనికి
పెళ్ళయ్యాక వేస్ట్ బాస్కెట్స్ మనతోనే ఉంటాయా?  అనడిగింది సౌమ్య
వేస్ట్ బాస్కెట్స్ ఉండటమేంటి?  అనడిగాడు సుబ్బారావు
వేస్ట్ బాస్కెట్స్ అంటే మీ పేరంట్స్ అంది సౌమ్య…
సుబ్బారావుకి షాక్ కొట్టింది… తేరుకోడానికి 5 నిముషాల పైనే పట్టింది…
ఇక మాట్లాడటం అనవసరమనుకుని లేచి గుడ్ బై కొట్టి వెళ్ళిపోయాడు…
పాపం సుబ్బారావు మొదటి పెళ్ళి చూపులు ఈ విధంగా జరిగాయి..ఆ తరువాత చాలా చూపులు జరిగాయి. ఇదే సీన్ రిపీటయ్యింది..
కొందరు ఒకే కంపెనీలో పనిచేస్తే బాగుంటుంది అనుకుని రిజెక్ట్ చేస్తే ఇంకొందరు అమెరికాలో ఎక్కువ కాలం ఉండనందుకు రిజెక్ట్ చేశారు…తన క్వాలిఫికేషన్స్ కి ఎలాగైనా పెళ్లయిపోతుంది అన్న అతని గర్వం సర్వము ఖర్వమయింది…పాపం సుబ్బారావు ఈ పెళ్ళిచూపుల బాధలు పడలేక సింగపూర్ వెళ్ళిపోయాడు..ఇక జీవితంలో పెళ్ళిచేసుకోనని శపధం చేశాడు..


సుబ్బారావు పెళ్ళిచూపులు
 
ఆ ఇంట్లో అందరూ చాలా హడావిడిగా ఉన్నారు.. కారణం  సుబ్బారావుకి పెళ్ళిచూపులు..సదరు సుబ్బారావు కంప్యూటర్ ఇంజినీరింగ్ చదివి ఒక సాఫ్ట్వేర్ కంపెనీలో పని చేస్తున్నాడు..కొన్నాళ్ళు అమెరికాలో పనిచేసి మేరా భారత్ మహాన్ అని ఇండియాకి వచ్చేశాడు…మంచి ఉద్యోగం, మంచి జీతం.. త్వరలో సింగపూర్ పంపుతామని ఆఫీస్ వాళ్ళు చెప్పినా వెళ్ళాలా వద్దా అని ఆలోచిస్తున్నాడు…
ఇకపోతే సుబ్బారావు పెద్ద అందగాడు కాదు కాని అనాకారి కూడ కాదు… రాముడు మంచి బాలుడు లాగ అన్నీ మంచి లక్షణాలు ఉన్నాయి…అతను వాళ్ళ తల్లితండ్రులకి ఒక్కగానొక్క కొడుకు. తనకున్న జాబ్ క్వాలిఫికేషన్స్ తో తనను ఎవరు అబ్జెక్ట్ చెయ్యరని వీజీగా పెళ్ళైపోతుందని అతనికి కొద్దిపాటి గర్వంతో కూడిన ఊహ…మరి అతని పెళ్ళిచూపులెలా జరిగాయో చూద్దాం!!!
మీరే కంపెనీలో పనిచేస్తున్నారు అనడిగాడు పె.కూ.త(పెళ్ళి కూతురి తండ్రి)
ఫలాన కంపెనీలో చేస్తున్నా..అన్నాడు పె.కొ(పెళ్ళి కొడుకు)
ఈ సంవత్సరం మీ కంపెనీ పెర్ఫార్మన్స్ బాలేదని షేర్లు అన్ని పడ్డాయి కదా ?అంటే మీకు ఈ సంవత్సరం బోనస్ రాదుగా అన్నాడు పె.కూ.త
మొహం ఎలా పెట్టాలో తెలియక ఒక వంకర మొహం పెట్టి జీవం లేని నవ్వుతో నీళ్ళు నములుతూ అవుననుకుంట అని బిక్కమొహం వేశాడు.పె.కొ
మా అమ్మాయి పనిచేసే ఫలాన కంపెనీలో ఈ సంవత్సరం షేర్లు పెరిగాయి…
దానికి డబల్ బోనస్ వస్తుంది( కంపెనీ షేర్లు తన కూతురి వల్ల పెరిగాయని బిల్డప్ ఇచ్చాడు)
కరెంట్ తీగ మీద వాలిన కాకిలాగ గిలగిల్లాడుతూ చూశాడు పె.కొ.
మీ జాబ్ డిస్క్రిప్షన్ ఏంటి అనడిగాడు పె.కూ.త
ఫలాన ఫలాన అన్నాడు పె.కొ
అయి సీ..మా అమ్మాయి ఫలాన చేస్తోంది అంటే మీకంటే పెద్ద పోస్ట్ అన్నమాట అన్నాడు పె.కూ.త..
మాడిపోయిన మసాలా దోశలా మొహం పెట్టి తల అడ్డంగా మూడు సార్లు నిలువునా ఆరుసార్లు ఊపాడు సుబ్బారావు
అప్పటికే సుబ్బారావు చాలా అనీజీగా ఉన్నాడు.. అనవసరంగా వచ్చానేమో అనుకున్నాడు
కొడుకు ఇబ్బంది గమనించి పె.కొ.త(పెళ్ళి కొడుకు తండ్రి) అందుకున్నాడు..
మీ అబ్బాయి అమెరికాలో ఎక్కడ పనిచేస్తుంటాడండీ అనడిగాడు పె.కొ.త
ఫలానా నగరంలోఅన్నాడు పె.కూ.త
ఎక్కడ ఉంటున్నాడు అనడిగాడు పె.కొ.త
ఫలానా ఏరియా లో ఉంటున్నాడు..అన్నాడు పె.కూ.త
అది వేస్ట్ ప్లేస్ అండి.. అక్కడ నల్లోళ్ళు ఎక్కువ ఉంటారని, దొంగతనాలు బాగా జరుగుతాయని అక్కడ ఉన్న మనవాళ్ళందరు ఇళ్ళు మారిపోయారండీ.. మావాడు అక్కడున్నప్పుడు  ఇల్లు కోసం చూస్తున్నప్పుడు రియల్ ఎస్టేట్ వాళ్ళు చెప్పారు ఈ సంగతి.. అన్నాడు పె.కొ.త
పె.కూ.త మొహం మాడింది..
మీ అబ్బాయి ఎక్కడ పనిచేస్తున్నాడు అనడిగాడు పె.కొ.త
ఫలానా కంపెనీలో ఫలానా పోస్ట్ అన్నాడు పె.కూ.త
ఆ పోస్ట్ లో పనిచేసే వాళ్ళు మావాడికి రిపోర్ట్ చేస్తుంటారు అన్నాడు పె.కొ.త
పె.కూ.త మొహం ఇంకా మాడింది..అది చూసి నవ్వుకున్నాడు పె.కొ.తా.. లేకుంటే నా కొడుకుని ఇబ్బంది పెడతాడా అనుకున్నాడు..
ఈ లోపల ఆడాళ్ళు మాట్లాడుకుంటున్నారు ఇలా
మా అబ్బాయి రమ్మంటున్నాడండీ. మా అమ్మాయి పెళ్ళి చేసి వెళ్ళాలని అనుకుంటున్నాము.. వాడిది చాలా పెద్ద ఇల్లు, కోడలు కూడ ఉద్యోగానికి వెళ్ళిపోతుంది..పిల్లాడిని చూసుకోడానికి ఎవరు లేరు మీరు రండత్తయ్యా అంది అందుకని…వాళ్ళింట్లో డిష్ వాషర్, వాషింగ్ మెషీన్, వాక్యూం క్లీనర్ అన్ని ఉన్నాయి అన్నది పె.కూ.తల్ ( పెళ్ళి కూతురు తల్లి)
ఒక్క పనిమనిషి మాత్రం లేదనుకుంటా.. అందుకే మీరెల్తున్నారు కదా?అన్నది పె.కొ.తల్ ( పెళ్ళి కొడుకు తల్లి)  పె.కూ.తల్ మొహం మాడింది..
ఇక వెంటనే పిల్లని పిలిపించకపోతే వీళ్ళు ఆడుకునేలా ఉన్నారని అమ్మాయిని తీసుకు రమ్మని భార్యకి సైగ చేశాడు పె.కూ.త…  ఆవిడ వెళ్ళి పెళ్ళికూతురు సౌమ్య ని వెంటబెట్టుకొచ్చింది.. సౌమ్య చాలా మోడర్న్ గా పంజాబీ సూట్ లో స్టయిల్ గా వచ్చింది..
ఆమె వచ్చి దర్జాగా కాలు మీద కాలేసుకుని కుర్చీలో కూర్చుని హే సుబ్బాయ్ హౌ ఆర్ యూ  అనడిగింది సుబ్బారావుని… వేరెవరితోనో మాట్లాడుతోందేమోనని వెనక్కి తిరిగి చూశాడు సుబ్బారావు… ఇంతలో నిన్నే సుబ్బా రావు అని పిలిచింది సౌమ్య..ఉలిక్కిపడి అయోమయంగా అనీజీగా చూశాడు.. ఇబ్బంది పడుతూ చిన్న నవ్వు నవ్వాడు..
ఇంతలో ఝలక్ దిఖ్లాజా ఏక్ బార్ ఆజా ఆజా ఆజా అనే పాట వినిపించింది.. సుబ్బారావు ఒక్కసారిగా ఉలిక్కిపడ్డాడు పాట విని.. నేను పాడమని అడగలేదు కదా ఎందుకు పాడిందబ్బా అనుకున్నాడు.. మళ్ళా ఝలక్ అంటూ వినిపించింది. ఇంక చాలండీ అనబోయేలోపల సౌమ్య తన మొబైల్ ఆన్సర్ చేసింది హలో.. అంటూ వెంటనే హాయ్ రవి!  ఏంటి సంగతుల్? సినిమాకా ఇప్పుడా? పెళ్ళిచూపుల మధ్యలో ఉన్నాను…అవతల నుండి సదరు రవి కంఠం అక్కడున్న అందరికీ వినిపిస్తూనే ఉంది..
ఎలా ఉన్నాడు అనడిగాడు రవి
ఒక మాదిరిగా ఓల్డ్ మోడల్ అన్నది సౌమ్య
నచ్చలేదా అనడిగాడు రవి
లేదు అన్నది సౌమ్య
పె.కూ.త వెర్రి నవ్వొకటి నవ్వి పిల్లలు  ఏకాంతంగా ఏదో మాట్లాడుకుంటారని అందరినీ బయటకి తీసుకుపోయాడు. రవితో మాట్లాడుతున్న సౌమ్య సడెన్ గా సుబ్బారావు కేసి చూసి నాలిక్కరుచుకుని ఫోన్ పెట్టేసింది.. సుబ్బారావుతో మాట్లాడటం మొదలెట్టింది..
సౌ: మీ పేరు పాత చింతకాయ పచ్చడిలా ఉంది.. మీరు చేసే ఉద్యోగానికి పేరుకు మాచ్ అవ్వడం లేదు సో పెళ్ళయ్యాక మీ పేరు మార్చుకోవాలి  అన్నది సౌమ్య.
పెళ్ళికి,ఉద్యోగానికి,పేరుకి ఉన్న లింకేంటో అర్ధం కాలేదు సుబ్బారావు కి..
కంపెనీ పేరు అనడిగింది సౌమ్య
ఫలానా అని చెప్పాడు సుబ్బారావు
డెసిగ్నేషన్ అనడిగింది సౌమ్య…
ఇబ్బందిగా కదులుతూ ఫలానా అని చెప్పాడు సుబ్బారావు..
ఓ నాకంటే జూనియర్ పోస్ట్ అన్నది సౌమ్యా
డిప్పకాయ తిన్నవాడిలా మొహం పెట్టాడు సుబ్బారావు..
అఫీస్ హైటెక్ సిటీ లో ఉంది కదా ట్రాన్స్పోర్ట్ ఎలా అనడిగింది సౌమ్య
పూల్ వాన్ వస్తుంది అని చెప్పాడు సుబ్బారావు..
అఫీస్ లో మంచి కాంటీన్ ఉందా? ఎందుకంటే పొద్దున్నే లేచి నీకు టిఫిన్ పెట్టే టయిం నాకుండదు…సాయంత్రం వచ్చాక వంట చేసే ఓపిక ఉండదు అందుకని కాంటీన్లో తినేసి వచ్చేటప్పుడు నాకు కూడ పాక్ చేయించి తీసుకురావాలి..
ఓ వెర్రి చూపు చూశాడు సుబ్బారావు..
ఇంతకు ముందు ఫారెన్ వెళ్ళావా అనడిగింది సౌమ్య…
అమెరికా వెళ్ళాను ప్రాజెక్త్ పని మీద అని చెప్పాడు సుబ్బారావు…
సొంత ఇల్లు, కారు ఉన్నాయా?  అనడిగింది సౌమ్యా.. సొంతిల్లుంది కాని కారు ఇంక కొనలేదు అన్నాడు సుబ్బారావు…అయితే మన పెళ్ళయ్యాక హోండా వాళ్ళ న్యూ మోడల్ వస్తోంది అది కొందాము అన్నది సౌమ్యా..
ఈ పెళ్ళి చేసుకుంటే మాట్లాడే హక్కు కోల్పోతాడని అర్ధమయ్యింది సుబ్బుకి..
ఇంజినీరింగ్ ఎక్కడ చేశావు, నీ పర్సంటేజ్ ఎంత అనడిగింది…ఫలానా అని చెప్పాడు సుబ్బారావు… చాలా తక్కువ కదా అన్నది. బిక్కచచ్చిపోయాడు సుబ్బారావు..
స్మోకింగ్, బూజింగ్ చేస్తావా అనడిగింది. లేదు అన్నాడు సుబ్బారావు.. ఆ టయింలో అతనికి సౌమ్య తనని ఇంటెర్వ్యూ చేసే ఆఫీసర్ గాను తను కాండిడేట్ గాను అనిపించారు..పెళ్ళి అనే ఆఫీస్లో భర్త అనే పొస్టొచ్చినట్టుంది సుబ్బారావుకి… పెళ్ళి మీద ఆశ సన్నగిల్లుతోంది అతనికి
పెళ్ళయ్యాక వేస్ట్ బాస్కెట్స్ మనతోనే ఉంటాయా?  అనడిగింది సౌమ్య
వేస్ట్ బాస్కెట్స్ ఉండటమేంటి?  అనడిగాడు సుబ్బారావు
వేస్ట్ బాస్కెట్స్ అంటే మీ పేరంట్స్ అంది సౌమ్య…
సుబ్బారావుకి షాక్ కొట్టింది… తేరుకోడానికి 5 నిముషాల పైనే పట్టింది…
ఇక మాట్లాడటం అనవసరమనుకుని లేచి గుడ్ బై కొట్టి వెళ్ళిపోయాడు…
పాపం సుబ్బారావు మొదటి పెళ్ళి చూపులు ఈ విధంగా జరిగాయి..ఆ తరువాత చాలా చూపులు జరిగాయి. ఇదే సీన్ రిపీటయ్యింది..
కొందరు ఒకే కంపెనీలో పనిచేస్తే బాగుంటుంది అనుకుని రిజెక్ట్ చేస్తే ఇంకొందరు అమెరికాలో ఎక్కువ కాలం ఉండనందుకు రిజెక్ట్ చేశారు…తన క్వాలిఫికేషన్స్ కి ఎలాగైనా పెళ్లయిపోతుంది అన్న అతని గర్వం సర్వము ఖర్వమయింది…పాపం సుబ్బారావు ఈ పెళ్ళిచూపుల బాధలు పడలేక సింగపూర్ వెళ్ళిపోయాడు..ఇక జీవితంలో పెళ్ళిచేసుకోనని శపధం చేశాడు..

సుబ్బారావు పెళ్ళిచూపులు
 
ఆ ఇంట్లో అందరూ చాలా హడావిడిగా ఉన్నారు.. కారణం  సుబ్బారావుకి పెళ్ళిచూపులు..సదరు సుబ్బారావు కంప్యూటర్ ఇంజినీరింగ్ చదివి ఒక సాఫ్ట్వేర్ కంపెనీలో పని చేస్తున్నాడు..కొన్నాళ్ళు అమెరికాలో పనిచేసి మేరా భారత్ మహాన్ అని ఇండియాకి వచ్చేశాడు…మంచి ఉద్యోగం, మంచి జీతం.. త్వరలో సింగపూర్ పంపుతామని ఆఫీస్ వాళ్ళు చెప్పినా వెళ్ళాలా వద్దా అని ఆలోచిస్తున్నాడు…
ఇకపోతే సుబ్బారావు పెద్ద అందగాడు కాదు కాని అనాకారి కూడ కాదు… రాముడు మంచి బాలుడు లాగ అన్నీ మంచి లక్షణాలు ఉన్నాయి…అతను వాళ్ళ తల్లితండ్రులకి ఒక్కగానొక్క కొడుకు. తనకున్న జాబ్ క్వాలిఫికేషన్స్ తో తనను ఎవరు అబ్జెక్ట్ చెయ్యరని వీజీగా పెళ్ళైపోతుందని అతనికి కొద్దిపాటి గర్వంతో కూడిన ఊహ…మరి అతని పెళ్ళిచూపులెలా జరిగాయో చూద్దాం!!!
మీరే కంపెనీలో పనిచేస్తున్నారు అనడిగాడు పె.కూ.త(పెళ్ళి కూతురి తండ్రి)
ఫలాన కంపెనీలో చేస్తున్నా..అన్నాడు పె.కొ(పెళ్ళి కొడుకు)
ఈ సంవత్సరం మీ కంపెనీ పెర్ఫార్మన్స్ బాలేదని షేర్లు అన్ని పడ్డాయి కదా ?అంటే మీకు ఈ సంవత్సరం బోనస్ రాదుగా అన్నాడు పె.కూ.త
మొహం ఎలా పెట్టాలో తెలియక ఒక వంకర మొహం పెట్టి జీవం లేని నవ్వుతో నీళ్ళు నములుతూ అవుననుకుంట అని బిక్కమొహం వేశాడు.పె.కొ
మా అమ్మాయి పనిచేసే ఫలాన కంపెనీలో ఈ సంవత్సరం షేర్లు పెరిగాయి…
దానికి డబల్ బోనస్ వస్తుంది( కంపెనీ షేర్లు తన కూతురి వల్ల పెరిగాయని బిల్డప్ ఇచ్చాడు)
కరెంట్ తీగ మీద వాలిన కాకిలాగ గిలగిల్లాడుతూ చూశాడు పె.కొ.
మీ జాబ్ డిస్క్రిప్షన్ ఏంటి అనడిగాడు పె.కూ.త
ఫలాన ఫలాన అన్నాడు పె.కొ
అయి సీ..మా అమ్మాయి ఫలాన చేస్తోంది అంటే మీకంటే పెద్ద పోస్ట్ అన్నమాట అన్నాడు పె.కూ.త..
మాడిపోయిన మసాలా దోశలా మొహం పెట్టి తల అడ్డంగా మూడు సార్లు నిలువునా ఆరుసార్లు ఊపాడు సుబ్బారావు
అప్పటికే సుబ్బారావు చాలా అనీజీగా ఉన్నాడు.. అనవసరంగా వచ్చానేమో అనుకున్నాడు
కొడుకు ఇబ్బంది గమనించి పె.కొ.త(పెళ్ళి కొడుకు తండ్రి) అందుకున్నాడు..
మీ అబ్బాయి అమెరికాలో ఎక్కడ పనిచేస్తుంటాడండీ అనడిగాడు పె.కొ.త
ఫలానా నగరంలోఅన్నాడు పె.కూ.త
ఎక్కడ ఉంటున్నాడు అనడిగాడు పె.కొ.త
ఫలానా ఏరియా లో ఉంటున్నాడు..అన్నాడు పె.కూ.త
అది వేస్ట్ ప్లేస్ అండి.. అక్కడ నల్లోళ్ళు ఎక్కువ ఉంటారని, దొంగతనాలు బాగా జరుగుతాయని అక్కడ ఉన్న మనవాళ్ళందరు ఇళ్ళు మారిపోయారండీ.. మావాడు అక్కడున్నప్పుడు  ఇల్లు కోసం చూస్తున్నప్పుడు రియల్ ఎస్టేట్ వాళ్ళు చెప్పారు ఈ సంగతి.. అన్నాడు పె.కొ.త
పె.కూ.త మొహం మాడింది..
మీ అబ్బాయి ఎక్కడ పనిచేస్తున్నాడు అనడిగాడు పె.కొ.త
ఫలానా కంపెనీలో ఫలానా పోస్ట్ అన్నాడు పె.కూ.త
ఆ పోస్ట్ లో పనిచేసే వాళ్ళు మావాడికి రిపోర్ట్ చేస్తుంటారు అన్నాడు పె.కొ.త
పె.కూ.త మొహం ఇంకా మాడింది..అది చూసి నవ్వుకున్నాడు పె.కొ.తా.. లేకుంటే నా కొడుకుని ఇబ్బంది పెడతాడా అనుకున్నాడు..
ఈ లోపల ఆడాళ్ళు మాట్లాడుకుంటున్నారు ఇలా
మా అబ్బాయి రమ్మంటున్నాడండీ. మా అమ్మాయి పెళ్ళి చేసి వెళ్ళాలని అనుకుంటున్నాము.. వాడిది చాలా పెద్ద ఇల్లు, కోడలు కూడ ఉద్యోగానికి వెళ్ళిపోతుంది..పిల్లాడిని చూసుకోడానికి ఎవరు లేరు మీరు రండత్తయ్యా అంది అందుకని…వాళ్ళింట్లో డిష్ వాషర్, వాషింగ్ మెషీన్, వాక్యూం క్లీనర్ అన్ని ఉన్నాయి అన్నది పె.కూ.తల్ ( పెళ్ళి కూతురు తల్లి)
ఒక్క పనిమనిషి మాత్రం లేదనుకుంటా.. అందుకే మీరెల్తున్నారు కదా?అన్నది పె.కొ.తల్ ( పెళ్ళి కొడుకు తల్లి)  పె.కూ.తల్ మొహం మాడింది..
ఇక వెంటనే పిల్లని పిలిపించకపోతే వీళ్ళు ఆడుకునేలా ఉన్నారని అమ్మాయిని తీసుకు రమ్మని భార్యకి సైగ చేశాడు పె.కూ.త…  ఆవిడ వెళ్ళి పెళ్ళికూతురు సౌమ్య ని వెంటబెట్టుకొచ్చింది.. సౌమ్య చాలా మోడర్న్ గా పంజాబీ సూట్ లో స్టయిల్ గా వచ్చింది..
ఆమె వచ్చి దర్జాగా కాలు మీద కాలేసుకుని కుర్చీలో కూర్చుని హే సుబ్బాయ్ హౌ ఆర్ యూ  అనడిగింది సుబ్బారావుని… వేరెవరితోనో మాట్లాడుతోందేమోనని వెనక్కి తిరిగి చూశాడు సుబ్బారావు… ఇంతలో నిన్నే సుబ్బా రావు అని పిలిచింది సౌమ్య..ఉలిక్కిపడి అయోమయంగా అనీజీగా చూశాడు.. ఇబ్బంది పడుతూ చిన్న నవ్వు నవ్వాడు..
ఇంతలో ఝలక్ దిఖ్లాజా ఏక్ బార్ ఆజా ఆజా ఆజా అనే పాట వినిపించింది.. సుబ్బారావు ఒక్కసారిగా ఉలిక్కిపడ్డాడు పాట విని.. నేను పాడమని అడగలేదు కదా ఎందుకు పాడిందబ్బా అనుకున్నాడు.. మళ్ళా ఝలక్ అంటూ వినిపించింది. ఇంక చాలండీ అనబోయేలోపల సౌమ్య తన మొబైల్ ఆన్సర్ చేసింది హలో.. అంటూ వెంటనే హాయ్ రవి!  ఏంటి సంగతుల్? సినిమాకా ఇప్పుడా? పెళ్ళిచూపుల మధ్యలో ఉన్నాను…అవతల నుండి సదరు రవి కంఠం అక్కడున్న అందరికీ వినిపిస్తూనే ఉంది..
ఎలా ఉన్నాడు అనడిగాడు రవి
ఒక మాదిరిగా ఓల్డ్ మోడల్ అన్నది సౌమ్య
నచ్చలేదా అనడిగాడు రవి
లేదు అన్నది సౌమ్య
పె.కూ.త వెర్రి నవ్వొకటి నవ్వి పిల్లలు  ఏకాంతంగా ఏదో మాట్లాడుకుంటారని అందరినీ బయటకి తీసుకుపోయాడు. రవితో మాట్లాడుతున్న సౌమ్య సడెన్ గా సుబ్బారావు కేసి చూసి నాలిక్కరుచుకుని ఫోన్ పెట్టేసింది.. సుబ్బారావుతో మాట్లాడటం మొదలెట్టింది..
సౌ: మీ పేరు పాత చింతకాయ పచ్చడిలా ఉంది.. మీరు చేసే ఉద్యోగానికి పేరుకు మాచ్ అవ్వడం లేదు సో పెళ్ళయ్యాక మీ పేరు మార్చుకోవాలి  అన్నది సౌమ్య.
పెళ్ళికి,ఉద్యోగానికి,పేరుకి ఉన్న లింకేంటో అర్ధం కాలేదు సుబ్బారావు కి..
కంపెనీ పేరు అనడిగింది సౌమ్య
ఫలానా అని చెప్పాడు సుబ్బారావు
డెసిగ్నేషన్ అనడిగింది సౌమ్య…
ఇబ్బందిగా కదులుతూ ఫలానా అని చెప్పాడు సుబ్బారావు..
ఓ నాకంటే జూనియర్ పోస్ట్ అన్నది సౌమ్యా
డిప్పకాయ తిన్నవాడిలా మొహం పెట్టాడు సుబ్బారావు..
అఫీస్ హైటెక్ సిటీ లో ఉంది కదా ట్రాన్స్పోర్ట్ ఎలా అనడిగింది సౌమ్య
పూల్ వాన్ వస్తుంది అని చెప్పాడు సుబ్బారావు..
అఫీస్ లో మంచి కాంటీన్ ఉందా? ఎందుకంటే పొద్దున్నే లేచి నీకు టిఫిన్ పెట్టే టయిం నాకుండదు…సాయంత్రం వచ్చాక వంట చేసే ఓపిక ఉండదు అందుకని కాంటీన్లో తినేసి వచ్చేటప్పుడు నాకు కూడ పాక్ చేయించి తీసుకురావాలి..
ఓ వెర్రి చూపు చూశాడు సుబ్బారావు..
ఇంతకు ముందు ఫారెన్ వెళ్ళావా అనడిగింది సౌమ్య…
అమెరికా వెళ్ళాను ప్రాజెక్త్ పని మీద అని చెప్పాడు సుబ్బారావు…
సొంత ఇల్లు, కారు ఉన్నాయా?  అనడిగింది సౌమ్యా.. సొంతిల్లుంది కాని కారు ఇంక కొనలేదు అన్నాడు సుబ్బారావు…అయితే మన పెళ్ళయ్యాక హోండా వాళ్ళ న్యూ మోడల్ వస్తోంది అది కొందాము అన్నది సౌమ్యా..
ఈ పెళ్ళి చేసుకుంటే మాట్లాడే హక్కు కోల్పోతాడని అర్ధమయ్యింది సుబ్బుకి..
ఇంజినీరింగ్ ఎక్కడ చేశావు, నీ పర్సంటేజ్ ఎంత అనడిగింది…ఫలానా అని చెప్పాడు సుబ్బారావు… చాలా తక్కువ కదా అన్నది. బిక్కచచ్చిపోయాడు సుబ్బారావు..
స్మోకింగ్, బూజింగ్ చేస్తావా అనడిగింది. లేదు అన్నాడు సుబ్బారావు.. ఆ టయింలో అతనికి సౌమ్య తనని ఇంటెర్వ్యూ చేసే ఆఫీసర్ గాను తను కాండిడేట్ గాను అనిపించారు..పెళ్ళి అనే ఆఫీస్లో భర్త అనే పొస్టొచ్చినట్టుంది సుబ్బారావుకి… పెళ్ళి మీద ఆశ సన్నగిల్లుతోంది అతనికి
పెళ్ళయ్యాక వేస్ట్ బాస్కెట్స్ మనతోనే ఉంటాయా?  అనడిగింది సౌమ్య
వేస్ట్ బాస్కెట్స్ ఉండటమేంటి?  అనడిగాడు సుబ్బారావు
వేస్ట్ బాస్కెట్స్ అంటే మీ పేరంట్స్ అంది సౌమ్య…
సుబ్బారావుకి షాక్ కొట్టింది… తేరుకోడానికి 5 నిముషాల పైనే పట్టింది…
ఇక మాట్లాడటం అనవసరమనుకుని లేచి గుడ్ బై కొట్టి వెళ్ళిపోయాడు…
పాపం సుబ్బారావు మొదటి పెళ్ళి చూపులు ఈ విధంగా జరిగాయి..ఆ తరువాత చాలా చూపులు జరిగాయి. ఇదే సీన్ రిపీటయ్యింది..
కొందరు ఒకే కంపెనీలో పనిచేస్తే బాగుంటుంది అనుకుని రిజెక్ట్ చేస్తే ఇంకొందరు అమెరికాలో ఎక్కువ కాలం ఉండనందుకు రిజెక్ట్ చేశారు…తన క్వాలిఫికేషన్స్ కి ఎలాగైనా పెళ్లయిపోతుంది అన్న అతని గర్వం సర్వము ఖర్వమయింది…పాపం సుబ్బారావు ఈ పెళ్ళిచూపుల బాధలు పడలేక సింగపూర్ వెళ్ళిపోయాడు..ఇక జీవితంలో పెళ్ళిచేసుకోనని శపధం చేశాడు..
రచన:డా.గౌతమి
తెలుగు సాహిత్యం ఒక అవని. ఈ అవనిపై ఎన్ని అద్భుతాల సృష్టి జరిగిందో సముద్రాలని, వనాలని, నదులని, కొండలు, పర్వతాలు..  అలాగే తెలుగు సాహిత్యావనిలో ఎందరో మహా కవులు, కవయిత్రులు, రచయితలు, రచయిత్రులు, కధకులు అందరికీ వందనాలు. ఒక్కొక్క కవి ఒక్కొక్క ఘని. ఏ ఒక్క ఘని గురించి గూడా క్లుప్తం గా చెప్పుకోలేము. తెలుగు సాహిత్యం దాదాపు  వెయ్యిసంవత్సరాల కాలం నాటిది. మహా భారతాన్ని మొట్టమొదట తెలుగులోకి అనువదించిన కవిత్రయము నన్నయ, తిక్కన మరియు ఎర్రాప్రగడలు (11 వ శతాబ్దము నుండి 14 వ శతాబ్దము వరకు). వీళ్ళల్లో మొదటివాడు నన్నయను తెలుగులో ఆదికవి గా పేర్కొన్నారు. చాలామటుకు తెలుగు సాహిత్యము ఈ పురాణ కవిత్రయముతోనే మొదలు అయినది. ఈ పదమూడవ శతాబ్దములోనే గోన బుద్దారెడ్డి.. తెలుగులో రంగనాధ రామాయణాన్ని ఏడు కందాలుగా రాసారు. అది తెలుగు సాంస్కృతిక రంగంలో అప్పటిలో ప్రసిద్దిలో ఉన్న తోలుబొమ్మలాట అనబడే జానపద కార్యక్రమం లో ఉపయోగించారు. ఆ తర్వాత 14-15 వ శతాబ్దం లో వచ్చిన శ్రీనాధుడు బాల్యములోనే మరుత్తరాట్చరిత్ర అనే బృహత్కావ్యాన్ని  రచించిన ప్రౌఢకవి, కొండవీటిప్రభువు సర్వజ్ఞ సింగభూపాలుని ఆస్థాన కవి. డిండిమభట్టు అనే పండితుని వాగ్యుద్దంలో ఓడించి కంచుఢక్కను పగుల గొట్టించి కవిసార్వబౌముడని బిరుదు పొందెను. వీరి రచనలలో వీరి పాండిత్య గరిమ, అచంచల ఆత్మవిశ్వాసం, వ్యక్తిత్వం మూర్తీభవంచేవట. వీరు రాసిన ఎన్నో కావ్యాలు అందులో ఎంతో ప్రాచుర్యాన్ని పొందిన భీమఖండము, కాశీ ఖండము, శృంగారనైషదము మొదలైనవి, మరెన్నో చాటువులు ప్రసిద్ది కెక్కినవి. 15వ శతాబ్దపు చివరిలో బమ్మెర పోతన సంస్కృతం లో ఉన్న శ్రీమద్భాగవతాన్ని ఆంధ్రీకరించి తన జన్మని, తెలుగుభాషని, తెలుగువారినీ ధన్యులనిచేసారు. పోతన కవిత్వము లో భక్తి, మాధుర్యము, తెలుగుతనము, పాండిత్యము, వినయము కలసిఉండేవట. తన కావ్యాలను రాజుల పరం చెయ్యకుండా, ఆ శ్రీరామునికే అంకితం చేసేవారుట. గజేంద్ర మోక్షము, వీరభద్ర విజయము, భోగినీ దండకము మరియు నారాయణ శతకము మొదలైనవి మరికొన్ని మచ్చుతునకలు. 16 వ శతాబ్దములో విజయనగర సామ్రాట్ శ్రీ కృష్ణదేవరాయలు కూడా తెలుగు లో ఆముక్తమాల్యదను, సంస్కృతములో ఎన్నో రచనలను గావించిన కవిపండితుడు. ఈయనకు ఆంధ్రభోజుడనే బిరుదు కూడా కలదు.  ఆ తర్వాత 16 వ శతాబ్దంలో పింగళిసూరన తెలుగు సాహిత్యం లో ఏలిన మహాకవుల్లో ఒకరు. శ్రీకృష్ణదేవరాయల కొలువులో అష్టదిగ్గజాలలో ఒకరు.సూరన వ్రాసిన కళాపూర్ణోదయము దక్షిణ ఆసియాలోనే మొదటి నవలాకావ్యం, ఒక ప్రేమ కావ్యం. ఆ తర్వాత 18 వ శతాబ్దం వచ్చేసరికి ఆధునిక కవుల యుగం మొదలైనది. గురజాడ అప్పరావు గారు తెలుగు భాషా మహా కవి,తన రచన ద్వారా సాంఘిక పరివర్తనకు ప్రయత్నించినారు. గొప్ప హేతువాది. వ్యావహారిక భాషల్లో రచనలు చెయ్యడం తప్పుగానూ, చేతకానితనంగానూ  భావించే ఆ రోజుల్లో ఆయన ప్రజలందరికి అర్ధమయ్యే జీవభాషలో రచనలు చేసారు. ఆయన ఆనాటి దురాచారాలు కన్యాశుల్కం, వేశ్యావృత్తి పై విమర్శిస్తూ, వాటినే కధావస్తువులుగా తీసుకుని, కన్యాశుల్కమనే గొప్ప నాటికను వ్రాశారు.ఈయనకు అభ్యుదయ కవితాపితామహుడని, కవి శేఖరుడు అని బిరుదులు గలవు.

తర్వాత 19 వ శతాబ్దంలో శ్రీరంగం శ్రీనివాసరావు లేదా శ్రీశ్రీగారు ఇది గురజాడ – అడుగుజాడ యంటూ సాంప్రదాయక గ్రాంధిక శైలిని, చందస్సును ప్రక్కకు పెట్టి, వాడుక భాషలో అభ్యుదయ కవితా విహంగాన్ని గగన సీమ లో వదిలిన మొదటి విప్లవ కవి. 20 వ శతాబ్దపు తెలుగు సాహిత్యాన్ని శాసించిన మహాకవి. ఆయన అభ్యుదయ కవితాప్రయోగం జానపద సాహిత్యాన్ని ప్రోత్సహిస్తూ, అన్ని వర్గాలవారికి అంటే కార్మిక, కర్షక మొదలైన వారు, విద్యాభ్యాసం లేని స్త్రీ, పురుషులకి కూడా అర్ధమయ్యేరీతిలో చేసారు. శ్రిశ్రి గారు వచ్చెంతవరకు జానపద సాహిత్యాన్ని ఒక సాహిత్యం గా ఎవరూ గుర్తించలేదు. అయితే 16 వ శతాబ్దపు కవయిత్రి మొల్ల జానపద తెలుగులో రామాయణాన్ని ఆరు కాండములతో, 138 పద్యములలో రాసినది. ఈవిడ రచన కూడా ఆనాటి పద్ధతికి విరుద్దంగా, వాడుక భాషకు దగ్గిరగా ఉన్నది. దీనిని బట్టి అర్ధమయ్యేది ఏమిటంటే శాస్త్రీయ కవిత్వ సాహిత్యానికి భిన్నంగా వాడుకభాషా లేదా జానపద సాహిత్య వీచిక గురజాడ, శ్రిశ్రి లకు ముందే సూచిస్తున్నది.
శ్రీశ్రీ గారి శకం మొదలయ్యాకే మన తెలుగుదేశపు జాతీయత, తెలుగు నుడికారం, దాని అస్థిత్వం ఆ జానపద సాహిత్యం లో విస్తృతంగా కనబడడం మొదలయ్యింది. మన తెలుగు యూనివర్సిటీల నుండి జానపద సాహిత్యం మీద పరిశోధనలు చేసి పి.హెచ్ డి పట్టాలను పొందారు. ఈ సాహిత్య విప్లవం వల్ల ఎన్నో తెలుగు సంస్కృతులు కనుమరుగు కాకుండా వెలికి రాబడ్డాయి. ఆనాటి స్త్రీపురుషులు అందరూ విద్యావంతులు కారు, శాస్త్రీయ సాధన లేదు, అలా అని వారు  పాడలేదని కాదు, కవిత చెప్పలేదని కాదు. పొలం పనులు, గృహం లో పని పాట్లు చేసుకునేటప్పుడు పాడే పాటలు, స్త్రీలు పాడే పెళ్ళి పాటలు, సీమంతపు పాటలు, ధు:ఖం తో ఉన్నప్పుడు పాటలు అలాగే సంక్రాంతి లాంటి పండుగ సంధర్భాలలో పాడే పాటలు- వీటికి లిఖిత పూర్వకమైన విద్య అవసరం లేదు. కాని వాళ్ళు పాడే పాటలలో నేటివ్ సంస్కృతి ఉన్నది. అంటే గృహ జీవితం లోనే స్త్రీ గృహిణిగా ఒక కవయిత్రి అయినది, కట్టెలు కొట్టువాని పాట వనానికే ఆలంబన అయ్యింది, కర్షకుని కూనిరాగం సైతం పైరగాలి వీచింది. ఈ విధం గా చూస్తే జానపద సాహిత్య లేదా నేటివ్ సాహిత్యం కూడా నా దృష్టిలో ప్రాచీన మైనదే. ఈ సాహిత్యానికి, ఒక రూపాన్ని ఇచ్చి సాహిత్యం లో విప్లవాన్ని సృష్ఠించిన మొల్ల మొదలుకుని, శ్రీ శ్రీ వరకు చిరస్మరణీయులు.
మిగితా ద్రవిడ భాషా సాహిత్యాలు తమిళం, కన్నడం మరియు మళయాళం కూడా ప్రాచీనమైనవి, ప్రసిద్దమైనవి అయినా, తెలుగు సాహిత్యానికి ఒక ప్రత్యేకత ఉన్నది, అది అజంతా భాష అవ్వడం అంటే పాట అయినా, కవిత్వం అయినా అచ్చులతో ఎండ్ అవ్వడం. దానివల్ల..తెలుగు సాహిత్యానికి ఒక మధిరిమ సంతరించుకున్నది. చూశారా, దాని వర్ణనకు తోడ్పడిన పదం ‘మధురిమ అచ్చుతో ఎండ్ అయి ఎంత మధురంగా ఉన్నది?? పాత కవులు నన్నయ, తిక్కన, ఎర్రాప్రగడలను సైతం తీసుకుంటే వారి రచనలలో ఎన్నో సంస్కృత సమాసాలు కలిసి ఉన్నాయిట. చివరకు మొల్ల రామాయణంలో కూడా మొల్ల సంస్కృత పదాల్ని విస్తృతంగా వాడినట్లుగా తెలుగు రచయిత్రి నిడదవోలు మాలతి విశ్లేషణలలో ప్రస్పుటమవుతుంటుంది. వీరందరి తర్వాత వచ్చిన సాహిత్య విప్లవ కవి శ్రీశ్రీ సాహిత్యాంశాలను మరికొన్ని విశ్లేషిద్దాం.
జానపద సాహిత్యాన్ని పెంపొందించిన మామూలు జానపద కవులలో ఒకరు కాదు మన శ్రీ శ్రీ. తెలుగుసాహిత్యావనిలో ఈ శతాబ్దం నాది అని సగర్వంగా చాటుకున్న శ్రీ శ్రీ సినిమా రంగంలో కూడా అదే బాణి పలికించారు. తన కవితాగ్ని నుండి సమసమాజాన్ని స్థాపించాడు. సమసమాజ నిర్మాణం అంటే ఆయన దృష్టి పేదవాని బ్రతుకుల మీద పడి వారి జీవితాలలో మార్పు తేవడమే తన ధ్యేయం గా పెట్టుకుని మహాప్రస్థానాన్ని సాగించారు.
 
మరో ప్రపంచం
మరో ప్రపంచం
మరో ప్రపంచం పిలిచింది
పదండి ముందుకు,
పదండి త్రోసుకు!
పోదాం పోదాం పై పైకి..
కదం త్రొక్కుతూ
పదం పాడుతూ
హృదంతరాళం గర్జిస్తూ
పదండి పోదాం
వినబడలేదా
మరోప్రపంచపు జలపాతం??
అని శ్రీశ్రీ  కార్మిక, కర్షక, శ్రామిక వర్గాలను ఉత్తేజ పరుస్తూ,  నూతనోత్సాహం కలిగిస్తూ ఉర్రూతలూగిస్తూ అభ్యుదయ కవితా గీతాలను వ్రాసినాడు. శ్రీశ్రీ బాణి ఈనాటివారికీ, భావితరాల వారికి కూడా వాణి.  ఆయన కవితాగ్నుల నుండి వెలువడిన చైతన్యంతో జ్యోతులను వెలిగించుకుని సమాజం ముందుకు వెళుతూనే ఉంది. ఇప్పటికీ శ్రీశ్రీ సాహిత్యపరిమళాన్ని తమ గీతాలకు అద్దుతున్నవారెందరో ఉన్నారు.
నేను సైతం ప్రపంచాగ్నికి సమిధనొక్కటి ఆహుతిచ్చాను
నేను సైతం విశ్వవృష్టికి అశ్రువొక్కటి ధారపోశాను
నేను సైతం భువన ఘోషకు వెర్రి గొంతుక విచ్చి మోశాను
నేను సైతం ప్రపంచాగ్నికి సమిధనొక్కటి ఆహుతిచ్చాను
నేను సైతం నేనుసైతం అనే ఈ కవితా పరిమళం పలుచిత్రాల్లో పరిమళించింది. కె. బాలచందర్ దర్శకత్వంలో రుద్రవీణ సినిమాలో ఇళయరాజా ఈ పరిమళ్ళాన్ని తన స్వరాలకు మిళితం చేసారు. ఇదే కవితలోని మకుటాన్ని తీసుకుని బి.వి వినాయక్ తెరకెక్కించిన టాగూర్ సినిమాలో  అశోక్ తేజ కలానికిప్రాణం పోసింది. ఈ కవితకు జాతీయస్థాయి అవార్డ్ కూడా వచ్చింది. సినిమా రంగంలోకి రాకముందే శ్రీశ్రీ సాహిత్యరంగంలో పేరుమోసిన కవి. సామాన్యులకు తన కలం బలం తో నిలబడి వారికి మరో ప్రపంచాన్ని చూపించిన మహా నాయకుడు. ఆయన కవిత ఒక్కొక్కటి బూర్జువాలను కదిలించినా, అందరి సాహితీ ప్రియులను రంజింపజేసింది. అట్టి మహా నాయకుని తలచుకుంటుంటే ఆయన కవితా పరిమళాన్నే మిళితం చేస్తూ ఆయనకు నివాళులను అర్పించాలని ఆగని మనసు తహ తహ లాడుతుంది.. అందుకే..
నేను సైతం ప్రపంచాగ్నికి సమిధనొక్కటి ఆహుతిచ్చానంటూ
చీకటి బ్రతుకుల్లో కాగడ వెలిగించిన ఓ జీవన జ్యోతీ..
నేను సైతం అశృవొక్కటి ధారవోసానంటూ శ్రామిక
జన ఘోష కు కలం బలం తో మీకు నేనున్నానన్న దైర్యజ్యోతీ..
కదనశంఖం పూరించి బూర్జువాలను కదిలించి
నిన్నవదిలిన పోరాటాన్ని నేడు అందుకొమ్మనీ..ఆలోచించమని
ఆవేశించమని..ఇదే నా మహాప్రస్థానమని తొడకొట్టిన ఓ యుద్దనీతీ..
నేను సైతం బావుటాన్నై పైకిలేస్తున్నా అని చెయ్యెత్తి
ఎత్తిన చెయ్యి దించకుండా శ్రామిక పీడిత జనులపై
అప్రమత్తం గా బెహరా వేసిన జమదగ్నీ..ఓ కవితాగ్నీ..
నేను సైతం విశ్వవీణకు తంత్రినై మూర్చనలు పోతానని
ధాత్రినిండా నీవై ..నీ తంత్రీ నినాదాల ఘర్జనలను
భువి ఘోషపై సారించిన ఓ కవితా ప్రళయమా.. శ్రీశ్రీ తరంగమా…
ఇదే సవినయంగా నీకు  గౌతమి నివాళీ..
ఈ సమసమాజ ప్రవక్త విశాఖపట్నం వాస్తవ్యులు. 1910 లో పూడిపెద్ది వెంకట రమణయ్య, అప్పలకొండ దంపతులకు జన్మించారు. శ్రీ రంగం సూర్యనారాయణకు దత్తుడగుటచేత ఇంటిపేరు శ్రీరంగం గా మారింది.ఈయన ప్రాధమిక అభ్యాసం విశాఖపట్నం లోనే ప్రారంభమయి, 1925 లో SLC పాస్ అయ్యారు. అదే సంవత్సరం వెంకటరమణమ్మ తో వివాహం జరిగింది. 1931 లో మద్రాసు విశ్వవిద్యాలయం నుండి జంతుశాస్త్రం లో బి.ఏ పట్టా పొందారు. 1935 లో మిసెస్ ఏ.వి.స్ కాలేజీ లో డిమాన్ స్ట్రేటర్ గా, 1938 లో మద్రాసు ఆంధ్ర ప్రభలో సబ్ ఎడిటర్ గా, తర్వాత ఆకాశవాణి, మిలిటరీ, నిజాము నవాబు వద్ద మరియు ఆంధ్ర పత్రిక లో వివిధ ఉద్యోగాలు చేశారు. 1933 నుండి 1940 వరకు ఆయన రాసిన మహాప్రస్థానం, జగన్నాధుని రధచక్రాలు, గర్జించు రష్యా వంటి గొప్ప కవితలను సంకలనం చేసి మహాప్రస్థానం అనే పుస్తకం గా ప్రచురించారు. తెలుగు సాహిత్యపు దశనూ, దిశనూ మార్చేసిన పుస్తకం ఇది. మహాప్రస్థానం వెనుక మార్క్సిజం కనబడుతున్నా, అది రాసేనాటికి మార్క్సిజం అనేది ఒకటి ఉన్నదని తనకు తెలియదని ఆయన పేర్కొన్నారు.  1947 లో మద్రాసులో స్థిరపడ్డారు. 1956 లో సరోజ ను రెండవ వివాహం చేసుకున్నారు. తన రచనావ్యాసంగాన్ని కొనసాగిస్తూ, ఎన్నో సినిమాపాటలు, మాటలు రాశారు.  అల్లూరిసీతారామరాజు సినిమాలో తెలుగువీరలేవరా అనే పాట ఒక ఆణిముత్యం. శ్రీశ్రీ తన ఆత్మకధను అనంతం అనే పేరుతో రాశారు. దీనిలో శ్రీశ్రీ తన జీవితం లో ముఖ్య ఘట్టాలు, ఒడిదుడుకులు వివరించారు. తన సమకాలీన కవులను, రచయితలను, ప్రసిద్ధ వ్యక్తులను ఆ పుస్తకంలో పరిచయం చేశారు. మహాప్రస్ఠానానికి ముందే అద్భుతమైన కవితా సృష్ఠిని చేసారు. శ్రీశ్రీ లోని రెండు అక్షరాలు ఒకటి ప్రాసకు, ఒకటి శ్లేషకు ప్రతీకలు. ఆయన రాసిన కవితా ఓ కవితా, ఖడ్గసృష్ఠి తన కవిత్వములోని భావ సాంద్రతని తెలియజేస్తాయి.శ్రీశ్రీ అంటే ఏవిటో చెప్పడానికి మహాప్రస్థానం ఒక్కటి చాలు. అది చదువుతుంటే మనలో రక్తం ప్రవహించదు, ఆయన అక్షరాలు ప్రవహిస్తుంది.శ్రీశ్రీ చమత్కారి, ప్రజాకవి, పాటల రచయిత, మాటల రచయిత, నాటికల రచయిత, హేతువాది, నాస్తికుడు, ఏం మాట్లాడినా నిశ్చితం గా, ఖచ్చితం గా కుండబద్దలుకొట్టినట్లు చెప్పేవారుట. ఆయన గొప్పతనం ఒక్కమాటలో చెప్పాలంటే తెలుగు ప్రజలు అదృష్టవంతులు. మరోమాటలో చెప్పాలంటే తెలుగు ప్రజలు మాత్రమే అదృష్టవంతులు.
ఆయన సాహితీ తపస్సుకు గుర్తింపుగా ఖడ్గసృష్ఠి కావ్యానికి 1966 లో సోవియట్ భూమి నెహ్రూ అవార్డ్, 1973 లో కేంద్ర సాహిత్య అకాడమీ అవార్డ్, 1979 లో శ్రీ రాజా లక్ష్మీ ఫౌండేషన్ వారి మొదటి అవార్డ్ ను అందుకున్నారు. మహాప్రస్థానానికి ప్రసిద్దమైన ముందుమాటగా గూడపాటి వెంకటాచలం శ్రీశ్రీ యొక్క కవితా తత్వాన్ని ఎలా వివరించారంటే, కృష్ణశాస్త్రి తన బాధని ప్రజలలో పెడితే, శ్రీశ్రీ ప్రజలందరి బాధని తనలో పెట్టుకున్నాడని. శ్రీశ్రీ కి ముందు ఉన్న కవిత్వం వేరు, శ్రీశ్రీ తర్వాత వచ్చిన కవిత్వం వేరు. శ్రీశ్రీ కి ముందు కవిత్వం ఏ రాజభక్తినో, దేవతా భక్తినో పోలిఉంటే, గురజాడగారు వచ్చాక కవిత్వం లో దేశభక్తి చోటుచేసుకున్నది, దేశమంటే మట్టి కాదోయ్, దేశమంటే మనుషులోయ్ అని. శ్రీశ్రీ వచ్చాక అది ప్రజాపదం వైపుకు మళ్ళించారు. అందుకే శ్రీశ్రీ అంటుండేవారు, గురజాడగారు రోడ్డువేస్తే, తాను ఆ రోడ్డును వెడల్పు చేశానని. పదండిముందుకు పదండిపోదాం, పదండి త్రోసుకు పోదాం అని చెప్పి ఆయన కవిత్వాన్ని ప్రజాపదం వైపుకు త్రోసాడు. ఈ శతాబ్ధం నాది అని ఆయన అన్నప్పుడు దానిపై కొన్ని చర్చలు జరిగినా, 100 సంవత్సరాలు అయ్యిన తర్వాత కూడా శ్రీశ్రీ ఇంకా ఇప్పటికీ చర్చనీయాంశుడు గా మిగిలాడంటే, ఖచ్చితంగా ఈ శతాబ్దం నాది అన్నమాట కరక్టే. వీళ్ళిద్దరికీ మధ్య కృష్ణశాస్త్రి వచ్చి భావకవిత్వాన్ని రాయడం,తన కవిత్వానికి ప్రజలు ఏమిస్తున్నారను భావనలతో రాస్తే, శ్రీశ్రీ తన కవితలో నేనిస్తాను ప్రజలకు శ్రామిక సౌందర్య చైతన్యాన్ని అంటుండం బట్టి, చలం గారు వారివురి మధ్య తేడాని అలా చెప్పడం జరిగింది.
శ్రీశ్రీ గారు ఒక మహా సముద్రం. సముద్రంలో ఎన్ని బిందువులు ఉన్నాయో లెక్కపెట్టగలమా? అలాగే ఆయన కవితా నేపధ్యాన్ని కూడా అర్ధంచేసుకోవడం అనితరసాధ్యం. శ్రీశ్రీగారు రాసిన ఒక కవిత్వంలో రుద్రాలిక, నయనజ్వాలిక, కలకత్తాకాళిక అనే పదాలు ఎరుపువర్ణాన్నిగుర్తుచేస్తూ, ఆయనొక అచ్చమైన లెఫ్టిస్ట్ అనేటటువంటి భావనను కల్పిస్తుంది. ఎందుకు? ఆ మహాప్రస్థాన సమయంలో ఎన్నో దేశరాజకీయ ఆవిర్భావాలకు ఆ దశాబ్దం నాంది పలికింది. ముఖ్యం గా మూడు విషయాలు ఆ దశాబ్దాన్ని కుదిపింది. 1929 లో ఒక ఆర్దిక సంక్షోభం జరిగింది. న్యూయార్క్ స్టాక్ మార్కెట్ కుప్ప కూలింది. అందువల్ల ప్రపంచమంతా పేదరికం, దారిద్ర్యం తాండవించింది.అందుకే దాన్ని “ఆకటి దశాబ్దం”  అని కూడా అనేవారు.ఆ సమయాల్లో ఆయన రాసిన గీతాలలో ఆ ఆకలి, వేదన కనబడుతుంది. దానికి మరోప్రక్క, ఇలా పెట్టుబడిదారీతనం అంతా కూలిపోయినప్పుడు  సోవియట్ యూనియన్ మాత్రం ప్రణాళికలు వేసింది. అభివృద్ది పదాన సాగింది. అందుకే మళ్ళీ ఒక ఆశ తలెత్తడం వల్ల మహాప్రస్థాన కావ్యంలో ఆ ఆశ కూడా వ్యక్తమవుతుంటుంది. ఈ రెండు ప్రభావాలను మించి, స్పానిష్ అంతర్యుద్దం (1936-1938), రెండవ ప్రపంచ యుద్దానికి ముందు, అది కూడా రెండవ ప్రపంచ యుద్దానికి ఒక రీజన్. ఈ స్పానిష్ అంతర్యుద్దంలో ప్రపంచవ్యాప్తంగా కవులు, కళాకారులు, మేధావులు అందరూ పాల్గొన్నారు. క్రిస్టోఫర్ కార్డియో లాంటి వారు ప్రాణాలను కూడా కోల్పోయారు. స్పానిష్ అంతర్యుద్దంలో  ఫ్రాంకో చూపిన నియంతృత్వ చర్యలను బేస్ గా తీసుకుని, శ్రీశ్రీ రాసిన దేశచరిత్రలు గీతాన్ని గనుక చదివితే  బాగా అర్ధమవుతుంది. కాబట్టి ఆయన లెఫ్టిస్ట్ అవ్వడం అనేది లేదా విప్లవ కవిత్వం రాయడం అనేది అలా జరిగిపోయింది. ఆ దశాబ్దమే అటువంటిది. సముద్రంలో ఎన్నో బిందువులు ఉన్నట్లుగా, శ్రీశ్రీ లో ప్రాచీన కవిత్వం కనబడుతుంది, శ్రామిక సౌందర్య చైతన్యం కనబడుతుంది, అలాగే విప్లవం కూడా కనబడుతుంది, ఆయన ప్రతిభ కూడా అలాంటిది. కృష్ణశాస్త్రి, విశ్వనాధ వంటి ఆయన సమకాలీనుల స్పందన ఉంది, సరిగ్గా అప్పుడే సాగుతున్న దేశరాజకీయ ప్రజాపోరాటాల స్పందన కూడా ఉంది. అందుకే ఆయన్ను, ఆయన కవితా సంపత్తును ఒక దానికి అని ఫిక్స్ చేసి చూడలేము, అందుకే చాలామంది చెప్పినట్లు ఆయన ఒక మహార్ణవము.
నేను సైతం.. అనే దాంట్లో ఒక ఆశావాద దృక్పదం కనిపిస్తుంది. ఇంకోవైపేమో ఏ దేశచరిత్ర చూసినా ఏమున్నది గర్వకారణము అని ఏదో నిస్సహాయతతో మొదలైనట్లుగా అనిపిస్తుంది. కానీ నేను సైతం అనేదానికి ఒక సందర్భం ఉంది. మహాప్రస్థాన పరంపరలో ఇది మొదటి గీతం.నేను సైతం సమిధనై ఆహుతిచ్చాను అనేదానిలో గొప్ప భావం ఉంది. ప్రతి వ్యక్తికీ ఒక అస్థిత్వ సంఘర్షణ అనేది ఉంటుంది. ఆ గీతం లో వ్యక్తికి సమాజం, సమాజం వ్యక్తికి ఉన్న పాత్ర అనే ధ్వని కనిపిస్తూఉంటుంది.. సమిధనయ్యాను, సమిధనొక్కటి ఆహుతిచ్చాను అనేది చాలా ముఖ్యమయినది. మనకున్న ఈ వర్ణ సమాజంలో సమిధనిచ్చే అర్హత కేవలం అగ్రవర్ణాలవారికి మాత్రమే ఉన్నది. కానీ ప్రతిఒక్కరూ ఇవ్వొచ్చనే మాటను కవి పలికించారు. కవిత ఇలా ఆర్తి తో మొదలయి, చివరలో నేను సైతం భువన భవనపు బావుటానై పైకి లేస్తాను అని చెబుతూ ఒక ఆత్మవిశ్వాసం తో ముగిస్తున్నాడు. భువనభవనపు బావుటాను పైకి ఎత్తినప్పుడు ఏమి కనబడింది?? వెంటనే పదండి ముందుకు పదండి పోదాం అంటూ..కనబడలేదా మరోప్రపంచం, అగ్నికిరీటపు ధగధగధగలు, హోమజ్వాలల భుగభుగలు, ఎర్రబావుటా నిగనిగలు. ఇలా శ్రీశ్రీ కవిత్వ లహరిలో సహజమైన పరిణామ క్రమం కనబడుతుంది. ఇలామహా ఆవిష్కరణలు సిద్దాంతాలలో గాని, సృజనాత్మకతలో గాని ఆనాటి చారిత్రక, రాజకీయ, సామాజిక రంగాలలో వచ్చే మదనానికి ఒక కలగలుపుగా ఒక మహాశక్తిగా శ్రీశ్రీ వెలుగొందారు. ఏదేశచరిత్రచూసినా ఏమున్నది గర్వకారణం అనడంలో…ఏ మాత్రం నిస్సహాయత లేదు. ఏ దేశ చరిత్ర చూసినా ఏమీ లేదు, సామ్రాజ్య తిరుగుబాట్లలో, తాజ్ మహల్ నిర్మాణాల్లో ఒక సామాన్యుని తెగింపు ఉంది, దానిపై జరిగేమోసాలు ఇంకానా, ఇక పై చెల్లవు అన్నాడు. ఇతరేతర శక్తులేలేస్తే, సామ్రాజ్యపు చట్టాలు పేక మేడల్లా కూలిపోవాల్సిందే అన్నాడు. శ్రీశ్రీ కవితా ఒరవడిని చూస్తే, ఆయన ఎలా మొదలుపెట్టినా చివరికి ఆశాజనిత పోరాటపటిమ కనిపించి తీరుతుంది కవిత్వం లో. కృష్ణశాస్త్రిగారు కవిత్వాన్ని మధుర కవిత్వం గా అంటే ఆకులో ఆకు నై, పూవులో పూవునై అని మారిస్తే, మన శ్రీశ్రీ గారు కవిత్వాన్ని పోరాట భాషగా మార్చారు. ఇప్పుడు మన న్యూస్ చానళ్ళుగాని, పత్రికలు గాని శ్రీశ్రీ పదాలు వాడకుండా ఒక్కసారి కూడా కుదరదు, ఎందుకంటే జీవితం పోరాటాల మయం.
ఆయన 14 వ యేట కవిత వ్రాయడం ప్రారంభించాడు, 16 వ ఏట ఒక బుక్కు నే అచ్చువేసేసాడు. అప్పటినుండి, తాను చనిపోయేవరకు విరామం లేకుండా ప్రయోగాలు చేస్తూ రాస్తూనే ఉన్నారు. మహాప్రస్థానం తర్వాత, ఖడ్గ సృష్టిలో కొస్తే అనేకానేక ప్రయోగాలు కనిపిస్తాయి, 1954 లో శరత్చ్చంద్రిక గీతంలో ఇలా ప్రస్తావించాడు- ఇదిగో జాబిల్లి, మావాళ్ళు మీ ఇంటికి వస్తారు. ఆదరిస్తావు కదూ?? అప్పటికి మానవుడు చంద్రమండలానికి వెళ్ళలేదు. మరి ఎంత స్పురధ్రూపి, ఆశా కవో చూడండి.ఆయన కవిత్వం లో భవిష్యవాణి కూడా కనిపిస్తుంది. తనకాలానికి తను ప్రాతినిధ్యం వహిస్తూ, అన్నికాలాలో కూడా ప్రతిధ్వనించగలవాడే మహాకవి. అటువంటి విలక్షణమైన గుణాన్ని కలిగి ఉండడం వల్ల శ్రీశ్రీ ఒక మహా కవి అయ్యారు.
శ్రీశ్రీగారు సమాజంలోని భావాన్ని తీసుకున్నారు. ఆ భావానికి ప్రజా భాష అద్ది, ప్రజలకు అందించారు. ఆయన వాడిన భాష ఒక శక్తివంతమైన వ్యక్తీకరణ. మహాప్రస్థానం, మరో ప్రపంచం అనేది ఎప్పుడో చనిపోయిన తర్వాతఎక్కడోలేదు, కాల్చే ఆకలి కూల్చే వేదన అనేది లేకుండా సాధించుకుంటే మరోప్రపంచాన్ని ఇక్కడే సృష్టించుకోవచ్చు అన్నాడు. ఆయన రాసిన జగన్నాధ రధ చక్రాలు తీసుకుంటే ప్రజాచైతన్యపోరాటం తో జగన్నాధరధచక్రం ముందుకు వెళ్ళాలంటాడు. అలాగే కనకదుర్గ చండసింహం జూలుదులిపి ఆవులించి….అని కనకదుర్గ మీద ఆమె వాహనం తిరుగుబాటు చేసిందని, శివుని మీద నంది తిరుగుబాటు చేసాడని.. అంటే శ్రీశ్రీ యొక్క మరో ప్రపంచ దృష్ఠి లో ఒక్క మానవుడే కాదు, దేవుళ్ల యొక్క వాహనాలు కూడ తిరుగుబాటు చేసాయి. పుడమితల్లికి పురిటి నొప్పులు అని అభివర్ణిస్తాడు, అంటే కొత్తపుడమి పుట్టబోతున్నది అని. ఇలా తన భాషతో క్రొత్త క్రొత్త ప్రయోగాలు చేస్తూ, శక్తివంతమైన వ్యక్తీకరణలు చేసారు. అలాగే ఎముకలు కుళ్ళిన వయసుమళ్ళిన సోమరులారా చావండి, నెత్తురు మండి శక్తులు నిండిన సైనికులారా రారండి అని..అంటే అలాగని ముసలవాళ్ళందరినీ చావమని కాదు. తనగురించి తాను చెప్పుకున్నాడు. నేను ముసలి వాణ్ణికాదు, అసలు వాడిని, అందుకునే ఆకాశపు కొసలువాడిని, పడగెత్తిన త్రాచుపాము బుసలవాడిని, పీడితులను వెంటేసుకుని మసలువాణ్ణి అని..అలాగే కుర్రాళ్ళని గురించి కూడా చెప్పాడు. కొంతమంది కుర్రవాళ్ళు పుట్టుకతో వృద్ధులు అని. ఆంటే ఆయన దృష్టిలో వయసు ప్రధానం కాదు, ఆశయం గొప్పది అని!! మళ్ళీ అదే గీతం లో యూత్ అనేది యూత్ కాదు నాయనా, నాన్నగారి తాతగారి భావాలకు దాసులు నేటి నిజం చూడలేని కీటక సన్యాసులు గా ఉంటే, అదే మరి కొంతమంది యువకులు ముందుయుగం దూతలు, పావన నవజీవన బృందావన నిర్మాతలు, వారికి నా ఆహ్వానం వారికి నా సాల్యూట్ అన్నాడు. అంటే నూతనత్వానికి ఆయన్ ఇచ్చే నిర్వచనానికి ఈ గీతాలన్ని మచ్చుతునకలు. నూతనత్వాన్ని ఆహ్వానించి, కదం తొక్కించగలిగే శక్తివంతమైన ఆశయం ముఖ్యం తప్ప వయసు కాదు అని గొప్పగా వివరణ ఇచ్చారు.
శ్రీశ్రీ గారి కవితల్లో కేవలం తూటాల్లంటి మాటలు మాత్రమే ఉన్నాయనుకుంటే అది పొరపాటే. ఆయన సినిమాపాటల రచయిత కూడా కదా, ఇలవేలుపు సినిమాలో ‘చల్లని రాజా ఓ చందమామా’ అనే చల్లని గీతం ఈనాటికీ కూడా మరపురానిది. ‘అలాగే జోరుగా హుషారుగా షికారు పోదమా’ అంటూ చిలిపిదనాన్ని పలికించగలిగిన సమర్ధుడు. అలాగే ‘నా హృదయం లో నిదురించే చెలీ’ అంటూ ప్రియురాలిని కవ్వించి, ప్రేమించ గలిగే ప్రేమికుడు కూడా. అలాగే బ్రతుకన్నది కల కాదని, అది ఎంతో విలువైనది అని కూడా తన రచనలలో తెలియ పరిచారు. ఏదీ తనంత తానై నీ దరికి రాదోయ్, శోధించి సాధించాలి అదియే ధీరగుణం అని ఒక లక్ష్యాన్ని నిర్దేశించగల కలం మనిషి. ఆయన భావాలకు అసలు అంతేలేదు. వెలుగునీడలు చిత్రం కోసం ‘కల కానిది విలువైనది బ్రతుకు కన్నీటి ధారల లోనే బలి చెయ్యకూ అంటూ ఆయన కలం అత్మబలాన్ని పెంచింది. . ప్రభవం తో తెలుగు సాహిత్యావనిలో విరబూసిన ఆ సుమం మహాప్రస్థానం సాగిస్తూ, జూన్ 15, 1983 లో మరోప్రపంచానికి దూసుకుపోయింది.
సామాజిక అసమానతలను చీల్చి చెండాడిన హలం ఆతని కలం
భూమిదున్ని శ్రామిక చైతన్యపు విత్తు వేసిన హలం ఆతని కలం
సామాన్యుని తెగింపును దోచుకున్న దగాకోరులను తెగనరికిన కొడవలి ఆతని కలం
శ్రామిక పీడిత తత్వాన్ని ఖండఖండాలుగా తెగ్గొట్టిన గొడ్డలి ఆతని కలం
 
నూతనత్వానికి శక్తినిచ్చి కదం తొక్కించి క్రొత్త రూపాన్ని చెక్కిన ఉలి ఆతని కలం
బ్రతుకు బాటలో ఎదురయ్యే సుడిగుండాలను ముందుగానే శోధించమన్న శాస్త్రం ఆతని కలం
మాటల తూటాలే కాదు పూలబాటలు ప్రేమ తోటలు పెంచిన ప్రేమ కావ్యం ఆతని కలం
ఆధునిక తెలుగు సాహిత్యావనిని ఇది “నా శతాబ్దం” అని శాసించిన శాసనం ఆతని కలం
 
ఏదో ఒక్క యుగానికి కాదు, భావియుగాలన్నింటికి తానే కల్కిని అవుతా,  అనే మొసలిపట్టు కలం ఆతని కలం……..అదే శ్రీశ్రీ హలం !!!
 
రచన: జెజ్జాల కృష్ణ మోహన రావు
మాలిక మాసపత్రిక పాఠకులు నేను వివరించిన ఆటనుగుఱించి చదివారా అనే ఒక ప్రశ్న నాకు ఉదయించింది. ఈ ఆటనుగుఱించి ప్రచురణకు ముందే Facebook ద్వారా దయతో సంపాదకులు ప్రకటనను కూడ ఇచ్చారు. అయినా బహుశా వేలాది పాఠకులు చదివే ఈ అంతర్జాల పత్రికలోని ఈ ఆటలో ఒక్కరు, ఒక్కరంటే ఒక్కరు, కూడ నాకు సందేశము పంపలేదన్న విషయము ఎంతో బాధ కలిగించినదన్న మాట వాస్తవము. బహుశా అది నా దోషమేనేమో?  ఇకమీద ఇలాటి ఆటలకు స్వస్తి చెప్పాలా అన్న విషయముపైన నిర్ణయము తీసికొనకున్నా, నేను వివరించిన సమస్యకు పరిష్కారము చూపడము నా కర్తవ్యము, కాబట్టి దానిని ఇక్కడ వివరిస్తున్నాను.
నేను ఈ పద్యమును వ్రాయుటలో ద్విగుణాంక సంఖ్యలను (binary numbers) వాడినాను.  ఈ బైనరీ సంఖ్యలు కంప్యూటరువంటి సాధనములకు ఆయువుపట్టు. 1 నుండి 31 వఱకు ఉండే సంఖ్యలు బైనరీ ఈ విధముగా నుంటాయి – 1 ->  00001, 31 -> 11111.  సీస పద్యము, ఆటవెలది రెంటిలోని మొత్తము పాదముల సంఖ్య 6. అందులో ఆఱవ పాదము ఈ ఆటకు అనిమిత్తము. ఈ పద్య నిర్మాణములోని అక్షరములు ఈ బైనరీ సంఖ్యలకు సరిపోయేలా వ్రాసినాను. అంటే ఒక్కొక్క అక్షరము కొన్ని పాదములలో మాత్రమే కనబడుతుంది. ఒక అక్షరము మొదటి పాదములో మాత్రమే ఉండవచ్చును లేకపోతే 1 నుండి 5 పాదములవఱకు అన్ని పాదాలలో నుండవచ్చును.  ఎడమ నుండి  కుడి వఱకు ఆయా పాదముల సంఖ్యలను తెలుపుతాయి.
ఒకటవ పాదము – 10000, రెండవ పాదము – 01000, మూడవ పాదము – 00100, నాలుగవ పాదము – 00010, ఐదవ పాదము – 00001.  10101 అనగా మొదటి, మూడవ, ఐదవ పాదములు. పద్యములో వాడబడిన అక్షరములు, వాటి పాద సంఖ్యలు క్రింది పట్టికలో చూడవచ్చును –
1  2  3  4  5 పాదము
1  1  1  0  0 క
0  1  0  0  0 ఖ
1  0  1  1  0 గ
1  0  0  0  0 ఘ
1  1  0  1  0 చ
0  0  1  1  0 ఛ
0  1  1  1  0 జ
0  0  1  0  0 ఝ
0  1  0  0  1 ట
0  0  0  1  0 ఠ
1  1  0  0  1 డ
0  0  0  0  1 ఢ
0  0  1  0  1 ణ
1  0  1  0  1 త
1  0  0  0  1 థ
1  1  0  1  1 ద
0  0  0  1  1 ధ
1  1  1  1  0 న
0  1  1  0  1 ప
0  1  0  1  0 ఫ
1  0  0  1  1 బ
1  0  0  1  0 భ
1  1  1  1  1 మ
0  1  1  1  1 య
1  1  1  0  1 ర
1  0  1  1  1 ల
0  1  0  1  1 వ
0  1  1  0  0 శ
1  0  1  0  0 ష
0  0  1  1  1 స
1  1  0  0  0 హ
 
ఇందులో తెలుగులో ఎక్కువగా వాడని అక్షరములైన ఖ(2వ పాదము), ఘ(1), ఝ(3), ఠ(4), ఢ(5) లను ఒకే పాదములో (ఆ పాదముల సంఖ్యలు కుండలీకరణములో చూపబడినవి) మనము చూస్తాము. అన్ని పాదములలో కనబడే అక్షరము మ-కారము.  మిగిలిన అక్షరములను 2 నుండి 4 పాదములలో మనకు ప్రత్యక్షమవుతాయి.  మొత్తము 31 అక్షరములను మాత్రమే ఈ ఆటలో ఎన్నుకొన్నాను. ఎందుకంటే 32 కు సరిపోయే ద్విగుణాంక సంఖ్య 100000. 111111 సంఖ్య 63కు సరిపోతుంది. అందువలన ఈ సమస్య 31 అక్షరములకే పరిమితము.  ఇప్పుడు పద్యమును మళ్లీ గమనిద్దామా?
 
సీసము-
1) మన భాష గాథలు – మనకిచ్చు ఘనకీర్తి,
భారతిన్ బొగడుగా – నూరు హృదులు,
2) హృదయ మక్కటికమ్ము, – చిదమర శిఖరమ్ము,
ఫక్కియు నజడమ్ము – వరద కెపుడు,
3) మసృణపు ఝరులాయె, – మతి కింపు శ్రుతు లౌర,
మృష లేని జిగి క్రొత్త – మెఱపు ఛాయ,
4) సభలోన గఠినమ్ము – సఫల మవగ వాంఛ,
జయమది జగదంబ – చలువ విధిగ,
 
ఆటవెలది-
5) పృథివియందు దృఢిమ – బ్రియమార బిల్తు, స-
ద్వీణ మీటెడు విధి – రాణి సతము,
6) నన్ను గనుమ యమ్మ – నలువదేవుని గొమ్మ,
నిన్ను గొలుతు నమ్మ – నిజము నమ్ము.
మీరు స అక్షరమును తలచుకొన్నారనుకొనండి, అది 3 (సృ), 4 (స), 5 (స) పాదములలో మనకు కనబడుతుంది.  మీరెవరైనా నేను తలచుకొన్న అక్షరము 3,4,5 పాదములలో ఉన్నది అని చెప్పితే తక్షణమే ఆ అక్షరము స-కారము అని చెప్పగలను.  క-కారాన్ని తలచుకొంటే అది 1 (కి, కీ), 2 (క, క్కి, కె), 3 (కిం, క్రొ) పాదములలో ఉన్నది కనుక మీ ప్రశ్న అప్పుడు “నేను తలచుకొన్నది 1,2,3 పాదములలో ఉన్నది, అదేమి?”. ఇలాగే మిగిలిన అక్షరములకు.
ఛందస్సులో గణితశాస్త్ర విజ్ఞానము, క్రీడాతత్వము రెండు ఉన్నాయని దీనివలన మనము తెలిసికొనవచ్చును.  ఉంటాను!
 
రచన: మల్లిన నరసింహారావు
రగడ తెలుగులో అచ్చమయిన జాతీయ ఛందస్సు. ఇది వైతాళీయముగా చెప్పబడినది. అనగా వితాళమైన (వేరు వేరు తాళములలోగల) నడకలతో నడిచే గేయ ఛందస్సు అని అర్థము.
స్వచ్ఛందః సంజ్ఞారఘటా
మాత్రాక్షరః సమోదితాః
పాఠద్వంద్వ సమాకీర్ణా
సుశ్రావ్యాసైవ పద్ధతిః.
(స్వచ్ఛంద లక్షణము, సమమాత్రాక్షర నిర్మాణము, సరిపాదములు, పాదసంఖ్యా నియమరాహిత్యము , సుశ్రావ్యత్వము, రఘటసంజ్ఞకల ఛందస్సుకు లక్షణములు.) అని జయకీర్తి ఛందోనుశాసనమున దీని గేయ లక్షణమును చెప్పినాడు.
దీనిలో మాత్రాసమకగణములే వాడవలయును.
త్రిశ్ర అనగా మూడు మాత్రల గణములు, చతురస్ర అనగా 4 మాత్రల గణములు, ఖండ అనగా 5 మాత్రల గణములు, మిశ్ర అనగా 7 మాత్రల గణములు(4+3లేదా 3+4)
గతులలో ఈ రగడలు నడచును. సూర్యేంద్ర, చంద్ర గణాల ప్రసక్తి ఇక్కడ లేదు. మాత్రా గణాల సంఖ్య మాత్రమే ఇక్కడ ప్రధానం.(సంగీత శాస్త్రములోని సంకీర్ణ =9 మాత్రల (5+4 లేదా4+5) గణములు ఉండవు.) నవ విధ రగడ భేదములలో హయప్రచార(3మాత్రల), మధురగతి(4 మాత్రల), ద్విరదగతి(5 మాత్రల), వృషభగతి(7మాత్ర) గణాల రగడలు ఏర్పడును. జానపద గేయములనుండే స్వీకరించినను తద్భిన్నముగా ఉండుటకు వీటికి ఆది ప్రాస, అంత్య ప్రాసలు నియతము చేసినారు. పాదాంత విచ్ఛేదము పాటించబడును. అనగా మొదటిపాదము చివరిపదము రెండవ పాదములోనికి చొరబడదు. ఇవిగాక ఉదాహరణ కావ్యములలో కనుపట్టు కళిక, ఉత్కళికలు రగడ భేదములే.
తాళ రగడ లేక విషమరగడ(హరిగతికి రెట్టింపు) పేరుతో శ్రీనాథుడు, హంసగతికళిక (ఉదాహరణ కావ్యములందు ప్రయుక్తములు) అని చిత్రకవి పెద్దన, మంజుల రగడ (ప్రాస లేని మధురగతి రగడ) అని అయ్యలరాడు నారాయణామాత్యుడు ప్రయోగములు వివరించినను ప్రసిద్ధముగా రగడలు నవ విధములే.
రగడలు మాత్రాసమక గణములచే నిర్మించబడునపుడు గణముల వాడుక విషయములో స్వేచ్ఛ ఉన్నను, ఎదురు నడక గల లగ, జ గణములు నిషిద్ధము. అనగా లఘువు ఆపై గురువు (ఆరోహణ క్రమము) గలవి గతి తప్పించునని ఛందః శాస్త్రములో నిషేధింతురు. ఐనను ఒకటి రెండు ప్రయోగములుండనే ఉన్నవి.( పింగళి సూరన, ధూర్జటి, పాల్కురికి సోమన వాడినవారు.)
యతి సమద్విఖండన రూపములో ఉండును. అనగా పాదములోని మొత్తము గణములలో సగభాగము పిదప యతి స్థలము ఉండును. రగడలను స్తుతి కావ్యముగా ప్రత్యేకముగ ఏక ఛందస్సులో లఘుకృతులు వ్రాయుట అన్న విధానము శివ కవులతో ప్రారంభమై, శ్రీనాథుల కాలమునుండి కావ్యస్థ స్తుతి రగడలుగా సాగినది. పింగళి సూరన రగడను లేఖ కొరకు వాడినాడు.
రగడ అతి ప్రాచీనమయిన ఛందస్సు. కన్నడములో కూడా తెలుగు వలెనే దీని లక్షణమును, ప్రయోగమును ఉన్నది. అంత్యప్రాస నియమమున్న ఏకైక ఛందము రగడ.
క్రీ.శ. 9వ శతాబ్ది నాటికి అంత్య ప్రాస కన్పట్టుచున్నది. ఇది తెలుగు నుండి సంస్కృత భాషలోనికి తెలుగువారివలన ప్రవేసించినది. పాల్కురికి సోమన ప్రాసతో కూడిన రగడను సంస్కృతమున బసవోదాహరణమున వాడినాడు. 9వ శతాబ్దము నాటి సోమదేవ సూరి యశస్తిలక చంపువన్న సంస్కృత గ్రంథమున వీటిని వాడినాడు. రాజరాజ నరేంద్రుని కోరుమిల్లి శాసనమున (11 వ శతాబ్ది) రగడ వాడినారు. వృత్తమౌక్తికమన్న సంస్కృత ఛందో గ్రంథమున చంద్రశేఖర భట్టు రగడలకు లక్షణము చెప్పినాడు. వీరంతా ఆంధ్రులే.
లయగ్రాహి, లయ విభాతి ఇత్యాది మాలా ఛందములలో అక్షర సమక గణములతో కొలువకున్నచో అవి వైతాళీయములగు రగడల వలెనే కన్పట్టును.రగడలు, రగడ భేదాల తీరులీ క్రింది పట్టికలో గమనించవచ్చు.
 
రగడ పేరు               గతి            మాత్రలు గణములు        మొత్తం మాత్రలు        నిషిద్ధ గణం
 
1.     హయప్రచార రగడ     త్రస్య                   3*4                             12                  లగ
2.     తురగవల్గన రగడ      త్రస్య                   3*8                              24                 లగ
3.     విజయమంగళ రగడ   త్రస్య                   3*16                           48                 లగ
4.     మధురగతి రగడ        చతురస్ర               4*4                              16                 జ
5.     హరిగతి రగడ            చతురస్ర              4*8                              32                జ
6.     ద్విరదగతి రగడ         ఖండ                  5*4                               20                జల,య
7.     విజయభద్ర రగడ        ఖండ                  5*8                               40                జల,య
8.     హరిణగతి రగడ          మిశ్ర                    7*2                             14                 లగ.జల
9.     వృషభగతి రగడ          మిశ్ర                    7*4                             28                 లగ,జల
 
1.     హయప్రచార రగడ రగడ ( మూడు మాత్రా గణములు 4, 3*4=12 , ఆది అంత్య ప్రాసలు,2 గణముల మీద యతి అంటే 3వ గణాద్యక్షరము)
రాజి         తంబు        రత్న       మయము
భ్రాజి         తంబు       ప్రసవ      మయము
 
2.     తురగవల్గన రగడ (మూడు మాత్రాగణములు 8,  3*8=24, ఆది అంత్య ప్రాసలు, హయ ప్రచారకు రెట్టింపు, 4 గణములమీద అంటే 5వ గణాద్యక్షరము యతి)
శ్రీస           తీశు              పరమ            పురుషు          చిత్త       మునద      లంచు             వారు
వాస         వాది               నిఖిల            దివిజ             వంద్యు     నాశ్ర            యించు           వారు
 
3.విజయ మంగళ రగడ(త్రిమాత్రా గణములు 8, 3*16=48,  ఆది అంత్యప్రాసలు, తురగవల్గనరగడకు రెట్టింపు, 4 గణములమీద అంటే 5వ గణాద్యక్షరము యతి)
తురగ     వల్గ             నంబు           రెంటి        తోడ          విజయ       మంగ          ళంబు
ధూర్త      కంస           తూల            దహన      తుహిన      హీర           సదృశ     కీర్తి
4.మధురగతి రగడ(చతుర్మాత్రా గణములు 4, 4*4=16,  ఆది అంత్యప్రాసలు, 2 గణములమీద అంటే 3వ గణాద్యక్షరము యతి)
శ్రీ వని             తాధిపు           జేరిభ              జింపుడు
భావజ            జనకుని          భక్తిద             లంపుడు
 
5.హరిగతి రగడ(చతుర్మాత్రా గణములు 8, 4*8=32,  ఆది అంత్యప్రాసలు, మధురగతి రగడకు రెట్టింపు, 4 గణములమీద అంటే 5వ గణాద్యక్షరము యతి)
శ్రీమ          త్కాశీ            పుటభే        దనల         క్షీశ్రుతి         మణిక       ర్ణికమణి       కర్ణిక
యామవ    తీవర            చూడా         మణికిని      హారక          మలదీ       ర్ఘికమణి      కర్ణిక
 
6.ద్విరదగతి రగడ(పంచ మాత్రా గణములు 4, 5* 4=20,  ఆది అంత్యప్రాసలు, 2 గణముల మీద అంటే 3వ గణాద్యక్షరము యతి)
ఓహంసి                 నీచేత               నున్నయది          నాబ్రతుకు
నాహృదయ            మింతిడెం           దమునేక             ముగనదుకు
 
7.విజయభద్రరగడ(పంచమాత్రాగణములు 8,5*8=40, ఆది అంత్య ప్రాసలు, ద్విరదగతి కి రెట్టింపు, 2గణములకు ఒకమారు అంటే 3,5,7 గణాద్యక్షరములకు యతి)
దారిప్ర  క్కనధరా    ధరకోణ    ఘనశిలా    త్తవితర్ది    కాపరి,    స్తరణర   మ్యంబైన
దారిమధ  ధన్యధరా   ధరఝరీ    సారణీ       దరనీల   పరిలఘూ   త్తమవారి      మృదవైన
 
8. హరిణగతి రగడ(సప్త మాత్రా గణములు రెండు , 3+4  3+4 , ఒక గణము తరువాత యతి, ఆది అంత్య ప్రాసలు, లగ,జ గణములు నిషేధము)
విషధి      కన్యా      వినుత     సార్థము
వృషభ      గతిలో    వెలయు    నర్థము
 
9.వృషభగతి రగడ ( సప్తమాత్రాగణములు 4, 3+4  3+4 , 3+4  3+4 , హరిణగతికి రెట్టింపు, ఆద్యంతప్రాసలు, ప్రతి రెండు గణములమీద యతి)
కొమ్మ వేగిర     మేటికే కొన     గోరగోరట   విరులుగిల్లును   తమ్మిపువ్వుల   మీద జలములు   దారదారక     యుండ జల్లుము
ఇది రెండు మిశ్రగతి నడకలు గలది.
కళిక ఉత్కళికలు కూడా రగడ భేదములే.ఉదాహరణ కావ్యములందు రగడలను కళిక, ఉత్కళిక అందురు. కళికకు సగము ఉత్కళిక. రాయవలెను.ఆది ప్రాసగల          రెండేసి పాదములు 4 జంటలుగా వ్రాయవలెను. కళిక ప్రక్కన రెట్టింపుగా ఉత్కళిక వ్రాయుదురు. కళికలోని గణములకు ఉత్కళికలో రెట్టింపు సంఖ్య ఉండును. నడకలు మాత్రము ఒకేలా ఉండవలయును. పైన చెప్పిన త్రస్యాది గణములే.
 
కళిక
వెండియు         త్రిభువన        వినుతిస         మేతుడు
మండిత            సద్గుణ         మహిమో         పేతుడు
 
ఉత్కళకి
భువన              సువన        ఫలము             లలమి
జవన                పవన         బలము             కలిమి
కళికలో నాలుగు గణములు ఉత్కళికలో 2 గణములుపాదమున కుండును. ఒకే నడక గలవి(చతురస్ర).  ఇవి ఎనిమిదేసి పాదము లుండును. గతిని బట్టి పై నవ విధ రగడలలో ఇవి అతర్భవించును.ది
ఆద్యంత ప్రాస లేకుండా ఏ రగడను రచించినను అది ‘ఆ’ మంజుల రగడ యగును. మధురగతిని ప్రాస లేకుండ రచించినచో అది “మధురమంజుల రగడ” యగును.
ఇవి ప్రస్తుతం నాకు లభించిన రగడ షందంను గుఱించిన విశేషాలు. ఇంకో సారి అక్కఱల గుఱించి , ద్విపదల గుఱించీ తెలుసు కుందాము.
రచన: భువనచంద్ర  
ఇంకో చోట———–
 
క్రొత్తగా తల్లి అయిన అమ్మాయి…ఓ పక్కన బిడ్డ ఆ పిల్ల రొమ్ము నోటిలో కరిచి పెట్టుకుని పాలు తాగుతుంటే, ఇంకో పక్క చచ్చిన భర్త తలని ఒళ్ళో పెట్టుకుని కూర్చుని వుంది. ఆ పిల్ల యెక్కిళ్ళకి నగ్నంగా వున్న మరో రొమ్ము ఎగిరెగిరి పడుతోంది. ఎదురింటి పదిహేనేళ్ళ ‘కుర్రాడూ చావుని పట్టించుకోకుండా’ ఆ పిల్ల స్త్రీత్వాన్ని ఆబగా చూస్తున్నాడు.
పిల్లాడు తన మానాన తాను పాలు తాగుతున్నట్టు దేవుడు కూడా పాల సముద్రం మీద శేష తల్పంలో పవళించివుండాలి. లేకపోతే అంటే ఆ యొక్క దేవుడు మేల్కొనివుంటే ఇన్ని ఘోరాలు జరగవుగా! అందుకేనేమో పిల్లలూ దేవుడు ఒకటేనంటారు! ఎవరి మానాన వాళ్ళు వుంటారుగా…
కొత్త తల్లనీ చాలా మంది సింపతైజర్స్ ఉన్నాట్లున్నారు. వాళ్ళు ముక్కు దాకా తాగేసి కళ్ళతో సింపతీ చూపిస్తున్నారు. కొంతమంది ముక్కు తుడుచుకుంటూ ఏడుస్తున్నారు కూడా. అ రోదనలు కూడా అలవాటైన మొక్కుబడుల్లానే వున్నాయి గానీ, సరికొత్త బాధ మిళితమైనది కాదు.మిసెస్ మాధవీరావు రాగానే అర్జంటుగా యమ ఆప్తులైనట్టు చేరిన వాళ్ళు కొంతమంది, అట్లా వొచ్చిన ఒకావిడ చాలా ప్రొఫెషనల్ గా శోకాలందుకుంది.
“ఓయమ్మో..ఓయక్కో…ఇనుములాంటోడ్ని ఆ మహమ్మారి పొట్టనబెట్టుకుంది తల్లోయ్… ఇహ ఈ బొట్టుకీ ఆ బొట్టికాయకీ దిక్కెవరు నాయనోయ్… “అంటూ ఎలుగెత్తి రాగం తీసింది. “అవునే పెద్దమా… అవునవునే పెద్దమ్మా… ఆడు డబ్బా తొక్కుతుంటే వీధంతా దఘదడలాడేది.. ఆడు నవ్వుతూ వుంటే ఇల్లంతా కళ కళ లాడేది…చూడండమ్మాయిగారూ… చూడండి మా తల్లీ.. చచ్చిన పిల్లిలా పడున్నాడు.. తాగి తాగి పుచ్చి సచ్చేసినాడు… మావేంజెయ్యాల కూతురా…” ఇంకొకామె అందుకుంది, అటు తూర్పుగోదావరిని, ఇటి కృష్ణాని భాషతో కలుపుతూ.
ఏడుపులో ఒకరు ఆ ఇంటి గుడిసె పరిస్థితి వివరిస్తే మరొకరు డబ్బులేమన్నా ఇస్తుందేమో పెద్దరికం చూపించేద్దామని, ఆ యాంగిల్ లో తమ ఇంపార్టెన్స్ ని చూపించారు.
మిసెస్ మాధవీరావు ఆ పిల్లని మెల్లగా ఓదార్చి, వీపునిమిరి, చెదిరిన పైటని సరిచేసి, బిడ్డని తన చెతుల్లోకి తీసుకుంది. కాస్త రాగాలు సద్దుమణిగాక ఆ పిల్లని అడిగింది.
“నిన్న మీ ఆయన తాగొచ్చాడా”?
ఆ పిల్ల తల ఊపింది… అవునన్నట్లుగా… ఎక్కిళ్ళు పెడుతూనే..
“రోజూ తాగుతాడా?”
“ఉహు” అన్నట్టు తల అడ్డంగా వూపింది.
“అంటే నిన్ననే తాగాడా?” అడిగింది మాధవి. మొదట ఆ పిల్లని ఏదోవిధం గా మాట్లాడించాలి. మౌనం పగలాలంటే మాటే ఆయుధం.
“ఊ”
“తర్వాత భోంచేశాడా”?
“ఊ”
“చేశాక వాంతి చేసుకున్నాడా?”
కొత్త తల్లి ఝల్లుమంది… వెక్కుతూ..”అవును తల్లీ అవును..రాత్రంతా వాంతులు చేసుకుంటూనేవున్నాడు.. కడుపూ, చాతీ మంటగా వుందని నన్ను కావలించుకుని ఏడ్చాడు….
‘నేను సత్తానే లచ్చీ… నన్ను బతికియ్యవే.. నాకు బతకాలనుందే’ అంటూ పొర్లి పొర్లి తెల్లార్లూ ఏడుస్తూనేవున్నాడు… ఆడికి ఏ జబ్బూ లేదమ్మా..ఆడు దేన్ని మింగాడో అదే ఆడ్ని మింగేసింది, సావుని సారా లాగ తాగేసినాడు తల్లీ…!” మాట్లాడుతూనే వుంది కొత్త తల్లి, ఏడుస్తూనే వుంది. సారాంశం మాత్రం ఇంతే.
“మరి మీరెంచెయ్యలేదా?” పక్క గుడిసెవాళ్ళని అడిగి నాలిక్కరుచుకుంది మాధవీరావు. ఎందుకంటే, వాళ్ళ గుడిసె ముందు కూడా రెండు శవాలున్నై. అయితే అవి కాస్త వయసు మళ్ళిన వాళ్ళవి.
మాట్లాడకుండా ముందుకు నడిచింది మాధవీ రావు.పుల్లలా నిలబడి వుంది చీపురుపుల్లావిడ… గుడిసె ముందు. ఆవిడ కళ్ళల్లో నీళ్ళు లేవు. నిర్ఘాంతపోయివుంది. రోజూ తాగొచ్చి తన్నే భర్త నిశ్చలంగా పడివుండడంతో ‘ఆమె ప్రపంచం’ నిశ్శబ్దమయమయి పోయింది. మిసెస్ మాధవీ రావు సానుభూతిగా ఆమె భుజం మీద చెయ్యివేసినా, నిర్లిప్తంగా చూసిందేగాని ఏవీ మాట్లాడలా..
“నీ భర్త నిన్న తాగాడా?” తెలిసీ అడిగింది మాధవి.
“ఆడుతాగని రోజు లేదమ్మా…ఇదిగో…నిన్న తాగి సచ్చి పడున్నాడు. ఆడ్నిలేపాలంటే సారా పొయ్యాల…సారా పొయ్యాలంటే డబ్బులు కావాల.. డబ్బులు రావాలంటే చిత్తుకాఇతాలు పోజేసి అమ్మాల…ఒక్క క్షణం ఆగుతల్లీ.. చిత్తుకాయితాలు ఏరుకొస్తా..గోనెసంచీ భుజాన వేసుకుని నిర్లిప్థంగా కదిలిపోయింది చీపురుపుల్లావిడ.
మిసెస్ రావ్ కళ్ళల్లో కన్నీరు గంగ లా ఉబికింది.షాకు…షాక్ ఆఫ్ డెత్..
“మృత్యువా?? ఎక్కడే నీ చిరునామా? తనలో తను గొణుక్కుంటూ నడిచి పోతోంది మాధవీరావు.. మొత్త శవాలు లేచిన ఎనిమిది ఇళ్ళల్లోనూ ఎంక్వయిరీ చేసింది. అందరూ నాటుసారా తాగినవాళ్ళే… కడుపునొప్పితో వాంతులు చేసుకుని చచ్చిన వాళ్ళే… మెయిన్ రోడ్డుమీద అడుగుపెట్టబోతుండగా మళ్ళీ ఏడుపులు…వెనక్కి పరిగెత్తి చూస్తే ఏముందీ… వీధి వీధంతా రోదనల మయం… అంటే…..
గురువుగారి కుటీరం  నిశ్శబ్దంగా వుంది.. అందరూ మౌనం గా కూర్చుని వున్నారు. ‘మౌనం’ చెప్పిన మాటల్ని కొందరు మాత్రమే వినగలరు. ఒకసారి ఆ భాషకి అలవాటు పడ్డవాళ్ళు ఎవరు ఏ భాషలో ఏం చెప్పినా నమ్మరు. ఎందుకంటే చెప్పేదీ.. చెప్పగలిగేది పచ్చి నిజాల్ని మాత్రమే. గురువుగారు నిశ్చలం గా కూర్చున్నాడు. నిమ్మకి నీరెత్తినట్లు కూర్చున్నాడు.  అలావున్నాడంటే చాలా తీవ్రంగా అలోచిస్తున్నాట్లు అర్ధం. ఓ శిష్య పరమాణువు నిశ్శబ్దంగా ఓ గ్లాసు తీసి ఫారిన్  విస్కీ అందులో ‘లెక్కా ప్రకారం పోసి, అంటే లెక్క ప్రకారం ‘సోడా’ కలిపి జాగ్రత్తగా భక్తిగా గురువుగారికి సమర్పించాడు. ఆయన దాన్ని చప్పరించి బాగున్నట్టుగా తల ఊపి, మళ్ళీ కళ్ళు మూసుకున్నాడు.
అదే గదిలో ఓ మూలగా బోసుబాబు  నించుని వున్నాడు. టెన్షన్ తో చేతులు మాటి మాటికీ పిసుక్కుంటున్నాడు. అతని మొహం నిండా చెమట.. చొక్కా ఎప్పుడో తడిసింది చెమటతో. బురదలో జలకమాడిన పందిలా అప్పుడప్పుడూ తల ఎగరేస్తూ, ఎండిపోయిన పెదాల్ని నాలికతో తడుపుకుంటూ వున్నాడు.
మొత్తం డెబ్బైరెండు శవాలు… గా.మో.క వీధి రోదనలతో అట్టుడికిపోతోంది. అందరూ సర్కారీ—-బోసుబాబు షాపు నించి కొనుక్కుని తాగినవారే.. అందరూ తాగాక కడుపునొప్పితో లుంగలు చుట్టుకుని గిల గిలా తన్నుకు చచ్చినవాళ్ళే.
పోలీసు కుక్క దొంగల వాసన పట్టినట్లుగా ‘మృత్యువాసన పసిగట్టి పరిగెత్తుకొచ్చాడు బోసు.
గురువుగారు కళ్ళు తెరిచాడు. “చూడు బోసుబాబూ, నీ చుట్టం ఎవతో విధవ ముండని తెచ్చావు చూడు, ఆవిడ్ని వెంటనే తెర వెనక్కి పంపించు. మిగిలివున్న సారాని మూడోకంటికి తెలియకుండా మురిక్కాలవలో పోయించు… అర్జెంటుగా నలుగురయిదుగురు పత్రికోళ్ళని కొనేసి గుడిసెల సిటీ లో ‘కలరా’ మహమ్మారి లా వ్యాపించిందని పత్రికల్లోనూ చానల్స్ లోనూ అదరగొట్టించు. అట్లాగే గవర్న్మెంటు ఆస్పత్రిలో లేటెస్ట్ గా చచ్చిన వాళ్ళందరూ ‘కలరా తోనే చచ్చారని లోపాయికారీగా డాక్టర్ల తో స్టేట్మెంట్లు ఇప్పించు….డబ్బుకు వెనుకాడకు. ఇదంతా అర్జంటుగా జరగాలి. ఆలస్యం అయితే ఆ బ్రహ్మ దేవుడు కూడా నీకు బెయిల్ ఇప్పించలేడు. పన్లోపని… అన్నీ ‘సెట్’ చేసి నువ్వు కూడా ఫుల్లుగా మందుకొట్టి ఆస్పత్రిలో చెరిపో… నీ పరిస్థితి విషమంగా వుందనీ, చావడానికి సిద్ధంగా వున్నావనీ పుకార్లు నేను పుట్టిస్త… అప్పుడుగాని నువ్వు బతకడానికి చాన్సులేదు. ఇంకోకటి… బెడ్ మీదనుంచే ‘నేను చచ్చినా పర్వాలేదు… నా గుడిసె వాళ్ళు, నా ప్రజలు బాగుండాలనీ’ ఓ స్టేట్ మెంటు పాడు. ఓ మూడు నాలుగు లక్షలు జనాలని ఆదుకోడానికి విరాళంగా ఇచ్చెయ్యి..! నీ పేర అన్నదానాలూ మిగితావీ మనోళ్ళు చూసుకుంటారు… వెళ్ళిపో…! బతికిపో..!!” అన్నాడు గురువుగారు.
ఎప్పుడో చిన్నప్పుడు గుళ్ళో విన్న గజేంద్రమోక్షం హరికధ గుర్తొచ్చింది బోసుబాబుకి. దైవం మానుషరూపేణా అన్నట్టు, “దైవం గురువుగారి రూపం లో దర్శనమిచ్చాడు” అనుకుంటూ ఢమాల్న గురువుగారి పాదాలమీద పడ్డాడు బోసు.
“పాద నమస్కారాలు తర్వాత..ముందు ప్రాణాలు దక్కించుకో “ ఆశీర్వదించాడు ‘గురూ’ గారు.
“గుడిసెల సిటీ లో ‘కలరా’ కరాళ నృత్యం….
“అసువులుబాసిన ఎనబాసిన ఎనభైమంది”….
“ఆడా మగాతో సహా ఆకలితీర్చుకున్న కలరా మహమ్మారి”..
“చావు బ్రతుకుల్లో ఉండి కూడా ప్రజలకోసం పరితపిస్తున్న బోసుబాబు”….
“నాలుగులక్షల రూపాయలు పేదకుటుంబాలకి విరాళమిచ్చిన బోసు”…
“బోసుపరిస్థితి విషమం”…
“48 గంటలు గడిస్తేగాని ఏ విషయమూ చెప్పలేమని డాక్టర్ల ప్రకటన”…
“బోస్ పేరిట అన్నదాన ప్రదానం, నిరిపేద శవదహనం, మంచినీళ్ళ బాటిళ్ళ పంపిణీ”..
“నేను మరణిస్తే నా వాళ్ళ మధ్యే నా అంత్యక్రియలు చెయ్యండి” కోమాలోకి వెళ్ళకముందు బోసుబాబు చివరి మాట.
ఎన్నిసార్లు చూసినా సూర్యోదయం సూర్యోదయం లాగే ఉంటుంది. ఏన్నిసార్లు మోసపోయినా రాజకీయ నాయకుల మాటలకు ప్రజలు మోసపోతూనే వుంటారు. నెలరోజులకల్లా బోసుబాబు మహానాయకుడై పోయాడు…అదీ హాస్పిటల్ లో ఐసియు లో ఉంటూనే…డబ్బు ఖర్చైతేనేం?..డబ్బు డబ్బుని సంపాదిస్తుంది అనేది జగమెరిగిన సత్యం. నమ్మకం అనే విత్తనాన్ని జనాల గుండెల్లో నాటితే చాలు.ఆ విత్తనాలు పదవులు అనే వృక్షాలుగా ఎదిగి, ‘ధనం’ అనే ఫలాన్ని ఇబ్బడి ముబ్బడిగా ఇస్తాయి.
మొత్తానికి బోసుబాబు మృత్యుంజయుడయ్యాడు. గుడిసెల సిటీ వాళ్ళందరూ అతన్ని పూలరధంలో బాణాసంచాలతో మేళతాళాల్తో ఊరేగిస్తూ హాస్పిటల్నించి గుడిసెల సిటీ కి తీసుకువచ్చారు. ఇంటిముందు వేసిన పచ్చని పందిరి కింద నీరసంగా నిలబడి “నేను బతికి బట్టకట్టడం కేవలం  మీ ప్రార్ధనలవల్లే జరిగింది. యీ ప్రాణం మీరు పెట్టిన భిక్ష.. యీ జన్మంతా మీ సేవచేసుకోవడం తప్ప మీ ఋణం ఎలా తీర్చుకోగలను”.. అని కన్నీళ్ళతో అన్నాడు. ఆ ‘వార్తే’ అన్ని పత్రికలు ప్రముఖంగా ప్రకటించాయి.
మళ్ళీ కలుద్దాం…
రచన : శర్మ జీ ఎస్    
రంగారావు కాలం చేసిన తర్వాత , కొడుకు స్టేట్స్ కి వెళ్ళిన తర్వాత , భారతమ్మ కోడలుకి తోడుగా వుండటం తనకు నీడగా భావించింది .
తమ పెద్దల నుంచి తాము నేర్చుకున్న , తెలుసుకున్న ఆచారాలను ఆచరిస్తూ , సంప్రదాయలను పాటిస్తూ ,తమ వారసులకు నేర్పించాలనే తాపత్రయంతో కొత్త కోడలు చేత , రేపు వచ్చే రధ సప్తమి నాడు నోము పట్టించాలని , స్టేట్స్ లో వున్న వాళ్ళబ్బాయికి తెలియ చేశారు .
విషయం తెలియగానే ఒక్క మారు గత స్మృతులు కళ్ళముందు దొర్లగా ,
భారతమ్మ ఓ రధ సప్తమి నాడు ప్రభాత సమయాన్నే లేచి ,వాకిలి ముంగిట పేడ నీళ్ళు చల్లి , ముగ్గులు వేస్తూ,
” త్వరగా తలనిండా స్నానం చేయరా ” అన్నది .
“ చేశానమ్మా “  అన్నాడు .
“ ఊరికే చేయటం కాదురా , అవిగో ఆ జిల్లేడు ఆకులు , ఆ చిక్కుడు ఆకులు , తలమీద , రెండు భుజముల మీద రెండు పెట్టుకొని తల మీదగా నీళ్ళు పోసుకోవాలి . అలా 3 మారులు చేయాలి .”
“ అప్పుడే రధసప్తమి స్నానం చేసినట్లురా ” అన్నది .
“ సరేనమ్మా “ అంటూ మఱలా స్నానం చేసి వచ్చాడు .
” నేను మడి కట్టుకున్నా, నన్నే కాదు , అక్కడ పెట్టిన ఏ వస్తువులు గాని , నీళ్ళు గాని తాక వద్దు  , నేను నోము పడ్తున్నాను ”  చెప్పింది .
“ అలాగే లేమ్మా . నేనేవీ తాకనులే గాని ,  ఈ మడినీళ్ళు ఎక్కడనుంచి పట్టుకొచ్చావమ్మా ? ఈ పండుగల సమయంలో ఎక్కడైనా , ఎవరైనా సరఫరా చేస్తారా అమ్మా ? “ అంటూ ప్రశ్నల వర్షం కురిపించాడు శ్రీనివాసు అమాయకంగానే .
“ అలా ఎవరూ అమ్మరురా చిట్టి తండ్రీ . ఆ మున్సిపాలిటీ వారు సరఫరా చేస్తున్న కుళాయిల ద్వారా మనమే పట్టుకుంటామురా .”
“ అలా పట్టుకుంటే ఆ నీళ్ళు మడినీళ్ళు అయిపోతాయా అమ్మా .”
“ ఇంటిలో వాళ్ళు , అందుబాటులో వున్న వాళ్ళు , పొడి గుడ్దలతో వున్నవాళ్ళు ఈ తడి బట్టలతో నీళ్ళు పట్టుకొనే వాళ్ళను తాకకుండా ఉంటే , అవే మడి నీళ్ళురా .”
“ ఎక్కడినుంచో వచ్చే నీళ్ళలో ఎవరెవరు ఏ రకంగా వాడబడిన నీళ్ళో ,ఆ నీళ్ళను ఈ కుళాయిల ద్వారా  తడి బట్టలతో పట్టుకుంటే మడినీళ్ళు అయిపోతాయటమ్మా .”
“ తప్పురా అలా విమర్శించకూడదురా ! “
“ ఎవరు చెప్పారమ్మా ? “
“ మా పెద్దలు మాకు చెప్పారు . మేం నమ్మాం , మేం మీకు చెప్తున్నాం , మీరు నమ్మాలి. అది సరే గాని త్వరగా పూజ చేసుకొని , పాలు పొంగించి ,  .”
” రోజూ పొంగిస్తూనే వున్నావుగా భారూ ( ముద్దు పేరు లెండి ) , ఆ పొయ్యి మీద పాలు పెట్టి అటూ యిటూ పచార్లు చేస్తూ ” ఆఫీసుకు రెడీ అవుతున్న  రంగారావు అన్నాడు .
” సమయం చిక్కితే చాలు నన్ననటం తప్ప , పిల్లవాడికి అర్ధమయ్యేటట్లు చెప్పొచ్చు కదండి ? “ అన్నది .
” నేనేం చెప్పినా నువ్వది ఒప్పుకోవుగా , నేను మెల్లగా తప్పుకోవటం తప్ప . అందుకే ఆ ఛాన్స్ నీకే యిచ్చేశాలే ” అన్నాడు .”
“మంచి పనే చేశారు . జాగ్రత్తగా వెళ్ళి రండి . వాడికి అర్ధమయ్యేటట్లు నేనే చెప్తాలెండి ” అంటూ భర్తను పంపింది .
” అమ్మా త్వరగా చెప్పమ్మా ” అన్నాడు ఆతృతగా కొత్త విషయమేదో తెలుసుకుందామనుకున్న వాడైన శ్రీనివాసు .
” రోజుటిలాగ ఈ పాలు పొయ్యి మీద పెట్టం . పిడకలు పొయ్యిలా పేర్చి వాటి నడుమ నిప్పు వేసి ఆ పైన పాల గిన్నె పెట్టి పొంగేవరకు అక్కడే వుండి , పొంగుతున్నప్పుడు దణ్ణం పెట్టుకొని పట్టదలచుకొన్న నోము కధ చదువుకొని అక్షింతలు నెత్తిన వేసుకోవాలి అలా చేస్తే ఎంతో మంచిదిట . ఆ తర్వాత ఆ పాలను అందరం తాగుతాం . “
“ నెత్తిన అక్షింతలు వేసుకొంటే ఏమి వస్తుంది ? “
“ పుణ్యం . “
” అదెలా వుంటుంది ? “
“ మంచిగా వుంటుంది .”
“ ఎంత వస్తుందమ్మా ? ”
“ మనసుకు తృప్తినిచ్చేటంతరా .”
“ సరేలేమ్మా . ఇంతకీ ఏం నోము పడ్తున్నావు ? “.
“ నందికేశుని నోము “ .
“ అంటే ఏం చేయాలి ? “
“ ఏముందిరా 9 రకాల పిండివంటలు 5 శేర్ల సోలెడు చొప్పున ఒక్కొక్కటి చేయాలి . అలా మడితో చేసి సూర్యోదయం నుంచి , సూర్యాస్తమయం లోపల మన కులస్థులకి మాత్రమే తిన్నంత పెట్టాలి . ఇల్లు దాటి బయటకు పంపరాదు ఆ పిండివంటలని . ఇంటిలోనే వుంచి అంతా ఖర్చు చేయాలి . “
“ ఓ వేళ ఖర్చు చేయలేకపోతే ? అనుమానంగా అడిగాడు .”
“ కంగారు పడవలసినదేమీ లేదులేరా . అలా ఖర్చు కాకుంటే , ఆవులకు మేతగా పెట్టవచ్చు . ఆవులు అందుబాటులో లేకుంటే , మన ఇంటి ఆవరణలోనే పూడ్చి పెట్టవచ్చు . “
“ ఇదెవరు చెప్పారమ్మా ? “
“ అది మాత్రం నాకూ తెలియదురా . మా పెద్దలు చెప్పారు , మేం విన్నాం , ఆచరిస్తున్నాం అంతేరా .”
“ సరెలే అమ్మా . అలా 9 రకాల పిండి వంటలు విడివిడిగా వాళ్ళకున్న వసతులను బట్టి చేస్తారురా . అది కూడా చాలా మంది పూర్తి చేయలేకపోతారురా . “
“ అదేంటమ్మా . ఓ వేళ రధసప్తమి నాడే చేయాలన్నా , ప్రతి సంవత్సరం వస్తుందిగా ఈ పండుగ . 9 రకాల పిండివంటలు 9 సంవత్సరాలలో పూర్తి అవుతాయిగా .”
“ అలా ఈ రోజే చేయాలని లేకపోయినా అవి అందరూ పూర్తి చేయలేకపోతున్నారు . ఎప్పుడు చేద్దామనుకొన్నా ఏవో రక రకాల అవాంతరాలు వచ్చిపడ్తుంటాయిరా . అంతే కాదురా , కొంతమంది అయితే రెండు పిండివంటలు ఒక్క మారే చేసి ఆ నోముని పూర్తి చేయ ప్రయత్నిస్తుంటారు . అలా చేసినా అందరూ పూర్తి చేయలేకపోతున్నారురా .”
“ ఇంతకీ ఆ పిండివంటలు రుచిగా వుండనివేమో ? అందుకే ఖర్చు కావటం లేదేమో ? “
“ అదేం కాదురా . అన్నీ రుచికరమైన పిండివంటలేరా .”
“ ఏమిటో చెప్పు అన్నాడు .”
1 . విఘ్నేశ్వరుడికి    ఇష్టమైన ఉండ్రాళ్ళు .
2 . పార్వతీదేవికి       ఇష్టమైన పులగం .
3 . శివుడికి               ఇష్టమైన తెల్ల నువ్వులతో చేసే చిమ్మిరి .
4 . నందికి                ఇష్టమైన శనగలు .
5 . ఖాలభైరవుడికి   ఇష్టమైన గారెలు .
6 . సూర్యుడికి          ఇష్టమైన పరమాన్నం .
7 . చంద్రుడికి           ఇష్టమైన చలిబిండి .
8 . సరస్వతీ దేవికి    ఇష్టమైన దోసెలు .
9 . అర్జునుడికి         ఇష్టమైన అప్పాలు / బూరెలు .
“ ఇవేరా ఆ 9 రకాల పిండివంటలు . “
“ ఆ దేవుళ్ళ పేరుతో మన కులస్థులందరికి చేసి పెడితే పుణ్యం వస్తుందంటావు . మనకు మంచి జరుగుతుందంటావు . సరేలే , పుణ్యం వస్తుందో , రాదో ముందర మన కడుపులు నిండుతాయి ఈ రకరకాల పిండివంటలతో . బాగున్నాయమ్మా ఈ నోములు .”
***         ***      ***
స్వగతంగా వున్న గతం లోంచి భవిష్యత్తులోకి వచ్చాడు శ్రీనివాసు . అమ్మ బాబోయ్ ఇప్పుడు నా భార్య చేత ఈ నందికేశుని నోము పట్టిస్తామంటోంది అమ్మ ,  నేను లేకుండా చూసి . తను కన్నతల్లిని నొప్పించనూ లేడు , కట్టుకున్న ఆలిని ఒప్పించనూలేడు , . ఈ ఆపద నుంచి తన భార్యను  తప్పించలేకపోయినా , కనీసం కొంచెం ఉపశమనం అన్నా కల్గిస్తే మంచిది అనుకున్న వాడై ఆలోచించసాగాడు . అది స్టేట్స్ , సమయం రాత్రి 9 గంటలైంది
సరిగ్గా ఆ సమయంలో భారతదేశంలో పగలు 10 .30 గంటలైంది .
ఆలోచించగా , ఆలోచించగా , మెఱుపులా తళుక్కుమని మెరిసింది ఓ ఐడియా ,  . వెంటనే ఇండియాలోని ఇంటికి కాల్ చేసి ,
“ అమ్మా నువ్వా పెద్దదానివయ్యావు , దానికా యివన్నీ వాళ్ళింట్లో అలవాటు లేదు . అలాగని వద్దనటం లేదు .”
“ అయితే ఏం చేయమంటావ్ ? “
“ ఏముందమ్మా ? ఆ పిండివంటలన్నీ ఏ రోజు ఏమి కావాలో వివరంగా ఆ క్యాటరింగ్ వాళ్ళకు ఎంత కావాలో ఆర్డరిస్తే ఆ టైముకి వాళ్ళు చక్కగా , శుచిగా తెచ్చి యింటిలో మన వంటింట్లో పెట్టిపోతారు . మీకే శ్రమా వుండదు  . మన కులస్థులని పిలుచుకోవటం వచ్చినవాళ్ళకు వడ్డించటం తప్ప . “
“ అలా చేస్తే మడితో చేసినట్లవుతుందిరా ? “
“ మడితో చేసినట్లంటే , నీలా తడి బట్టలతో చేయరు , ప్రత్యేకంగా మినరల్ వాటర్ తెప్పించుకొని శుచిగాను , రుచిగానూ  చేస్తారు . అసలు ఈ రోజుల్లో అందరూ బయట తిండ్లకు అలవాటు పడ్డవాళ్ళే తప్ప ఇంటి తిండి చాలావరకు మానేసేశారు ఆఖరుకి ఆడవాళ్ళు కూడా . అందుకే ఎక్కడ చూసినా క్యాటరింగులే .  అర్ధం చేసుకోమ్మా”
“ మనం పిలిస్తే వచ్చినవాళ్ళందరకి చల్లటివి పెడ్తామటరా ? “
“ అదా నీ కంగారు . అదేం ఫరవలేదమ్మా ! ఇలాంటి పరిస్థితులు మీలాంటీ పెద్దలు ఎదుర్కోవలసి వస్తుందనే , పలు పెద్ద పెద్ద ఎలక్ట్రానిక్ కంపెనీలు మైక్రో ఓవెన్లను కనిపెట్టారు . ఎప్పుడు కావాలనుకుంటే అప్పుడు వేడి చేసి పెట్టుకోవచ్చు . రేపే కదా ! మా ఆవిడకు చెప్తాను . అహ లేదులే ఈ రోజే అంతర్జాలంలో బుక్ చేసి పేమెంట్ చేసేస్తాను . రేపే మనింటికి తెచ్చి యిస్తారు సరేనా  . ఖర్చు అయిపోతుందని ఆలోచించకు నీకంటే నాకెక్కువేదీ కాదమ్మా . నువ్వనుకున్నది అనుకున్నట్లు యిలా చేసేయమ్మా ! “
“ఏం చేస్తాను , నాకు ఓపిక లేనప్పుడు చేయకుండా అసలు మానేయటం కంటే , ఏదో రకంగా చేయటమే సరైన పధ్ధతనిపిస్తోందిరా నాకు కూడా . సరేలేరా  “
“ అలాగేలేరా అని ఫోన్ పెట్టేసింది భారతమ్మ .”
****
ఆ రోజు రానే వచ్చింది . ఈ నందికేశుని నోములోని 9 రకాల పిండివంటలలో , ప్రమధ గణాలలో ప్రధముడైన గణనాధుడికి యిష్టమైన వుండ్రాళ్ళ పిండివంట ఒక్కటే మొదటగా పెట్టుకొన్నారు . క్యాటరింగ్ వాళ్ళకి ఆర్డరిచ్చారు . ఉదయం 6.30 కే కావాలంటే 6 .15 కే వంటింట్లో నీటుగా సర్ది పెట్టేసి వెళ్ళిపోయారు వాళ్ళు . అనుకున్నట్లుగానే త్వరగ అయిపోయాయి సూర్యాస్తమయం కాకుండానే . ఇంకా కొంతమందికి పెట్టలేకపోయారు . మనసు కొంచెం చివుక్కుమన్నది . కాని ఎక్కువ పెట్టటానికి మనింట్లో జరుపుకుండే విందు కార్యక్రమం కాదాయె .
“ అంతా కొలమానంతో కూడుకొన్నదాయె . ఈ సారి యిలా కాదే కోడలు పిల్లా , రెండు పిండివంటలు పెట్టుకుందామె . అప్పుడు వచ్చిన వాళ్ళందరికి రెండు పిండివంటలు కొంచెం కొంచెం పెడితే అందరికీ పెట్టినవాళ్ళమవుతాము , మనకు రెండు ఒకేసారి అయిపోతాయే .”
6 మాసాలు గడచింది . ఇంతకుముందు అనుకున్నట్లుగానే శనగలు , చలిమిడి క్యాటరింగ్ వాళ్ళకి ఆర్డరిచ్చేశారు . మునుపటిలాగానే 15 నిముషాలకు ముందే తెచ్చి వంటింట్లో నీటుగా సర్దేసి వెళ్ళిపోయారు .
వాళ్ళ పిల్లతో కొంతమంది , ఇంకొంతమంది ఒంటరిగా వచ్చిన ఆడవాళ్ళు , అలా వస్తూనే వున్నారు ,. వచ్చినవాళ్ళకి వచ్చినట్లు వరుసగా వేడి వేడిగా వీళ్ళు వడ్డిస్తూనే వున్నారు చక చకా .  సూర్యుడు నడినెత్తికొచ్చేసరికి సగానికి పైనే అయిపోయాయి . హమ్మయ్య త్వరగా అయిపోతున్నాయి , యింకేముంది సూర్యాస్తమయం వరకు దేనికి ? 3 గంటలయ్యేసరికి సంపూర్ణంగా అయిపోతాయి అనుకొని ఆనందించారు .
మధ్యాహ్నం ఒంటిగంట దాటినప్పటి నుంచి ఆహ్వానించిన వాళ్ళ రాక మందకొడిగా సాగుతోంది . అడపా ,తడపా పరామర్శించటానికి వచ్చినట్లుగా అప్పుడొకళ్ళు , అప్పుడొకళ్ళుగా వస్తున్నారే గాని , శనగలు తిన్న వాళ్ళు చలిబిండి  తినటం లేదు . చలిబిండి తినేవాళ్ళు శనగలు తినటం లేదు .
చలిబిండి కొంచెమే వుంది గాని , శనగలు అయితే ఒక సోలెడు వరకు వున్నాయి . ఏం చేయాలో తోచక కంగారు పడ్తుంటే , “ కోడలా కంగారు పడకు మనవాళ్ళు అందుకే చెప్పారుగా అవి ఖర్చు కాకపోతే ఆవులకి పెట్టమన్నారు , అలా వీలులేకపోతే , మన యింటి ఆవరణలోనే పాతి పెట్టమన్నారుగా అన్నది భారతమ్మ . “
ఇలా తను అనుకున్న నందికేశుని నోములో 6 రకాల పిండివంటలు 3 సంవత్సరాలకు పూర్తి చేయగలిగింది అని చెప్పుకొంటుందే గాని , పూర్తిగా పదిమంది సాటి కులస్థులకు పెట్టి ఖర్చు చేయలేకపోయింది .
ఎందుకని పూర్తిగా చేయలేకపోతున్నాము అన్న ఆలోచనతో కోడలు పిల్ల మనసు ఎంతగానో బాధపడ్తోంది .
ఇదిలా వుంటే , “ ఆ మిగిలిన 3 రకాల పిండి వంటలు కూడా పూర్తి చేయవే . నేను పూర్తి చేయలేకపోయినది నాకోడలు పిల్లైనా చేసిందనుకొంటానే . ఇది త్వరగా పూర్తి చేశావంటే ,మీ అక్కయ్య గారి అబ్బాయికి ఉపనయనం చేస్తున్నారుగా , ఓ వేళ చేయకపోతే , ఏ గుడిలో ఎవరైనా ఉపనయనం చేసుకుంటుంటే , అక్కడకి వెళ్ళి . ఆ ఉపనయనంలో ఆ ఒడక పెళ్ళీకొడుకుకి నువ్వు ఉద్యాపన చేసుకొంటున్నావంటే , ఈ నోములు సంపూర్ణం అయిపోతాయి . ఆ తర్వాత
రేపొచ్చే రధసప్తమి నాడు మళ్ళీ ఇంకో నోము పట్టుదువు గాని ” అన్నది భారతమ్మ .
****
ఇంక అత్తగారికి ఓపిక తగ్గేసరికి తాను చేయలేకపోతున్నవన్నీ తన చేత  చేయించాలనుకుంటున్నట్లుగా ఆలోచన చేస్తున్నట్లుగా తోచింది . కారణం తను చదువుకొన్నా ఉద్యోగం చేయకుండా ఇంటి యిల్లాలుగా వుంటున్నందుకే కదా ఈ పరిస్థితి . తనే ఉద్యోగం చేస్తే ఈ సమస్యలలో యిరుక్కు పోవాలసిన పరిస్థితి తనకు రాదు అనుకొన్నదై భర్త చెవిలో చెప్పింది పడక గదిలో .
అంతా విన్న శ్రీనివాసు , “ సరే నువ్వు ఉద్యోగవేటలో వుండు . నేను అమ్మకు చెప్తాలే “ అన్నాడు .
“ హమ్మయ్య “ అత్తగారి నోముల నుంచి బయట పడ్డాననుకున్నది .
“ అలా తప్పుగా  అనుకోకు . ఈ నోముల విషయంలో ఆమె తప్పిదము ఏమీ లేదు . ఎందుకంటే ఆ పాతకాలంలో ఆడవాళ్ళు ఇంటినంటిపెట్టుకొని ఇల్లు , పిల్లల బాధ్యతలను చక్కగా తీర్చి దిద్దే నిర్వర్తించటంలో సఫలీకృతమయ్యే వాళ్ళు .
అస్సలు ఈ నోములు రధసప్తమి నాడే ఎందుకు పడ్తారంటే , సప్తాశ్వారూఢుడైన సూర్యభగవానుడిని ప్రార్ధిస్తారు . ఈ సూర్యుడివలన ఈ ప్రపంచంలోని జీవరాశులన్నింటి మనుగడకి మూలమైనది . ఈ సూర్య శక్తి అసామాన్యమైనది , అంతటా నిండి వున్నది . ఏడు రకాలుగా ఈ మానవ మనుగడకి వుపయోగపడ్తున్నది .
ఆ ఏడు రకాలు :
ప్రకాశము ,
ఉష్ణోగ్రత ,
చల్లదనం ,
ఉత్పత్తి ,
అరుగుదల ,
ఎదుగుదల ,
ఒదుగుదల .
ఇలాంటివెన్నో ఆ సూర్యుడి వలన మనం పొందగలుగుతున్నాము . అందులో కొన్ని ముఖ్యమైనవాటిని మాత్రం తీసుకొని , ఆ నాటి మన పూర్వీకులు కృతఙ్నతా భావాన్ని పెంపొందించదలచి యిలాంటి నోముల కార్యక్రమాలు ప్రారంభించారు . ఆ పరంపర లోనివే ఈ నోములు , వ్రతాలు .
ఇదీ అస్సలు అంతరార్ధం .
ఇది కూడా ఆ అంతరార్ధం లోని భాగమే .
ఈ నోములు అనుకొన్న ప్రకారం పూర్తి చేసిన తర్వాత , సాటి కులస్థులలో గాని , తమ బంధువర్గంలోని వారి పిల్లల ఉపనయన కార్యక్రమంలో ఉద్యాపన చేసుకోవాలంటారు . అంటె ఈ నోము వాళ్ళ యిలాకాలో పిల్లలకు వివాహ సంబంధాలు చూసుకొనేటందుకు ఈ సందర్భం బాగా ఉపయోగపడ్తుంది . ఆనాడు చిన్న వయసులోనే తమ చిన్న పిల్లలకు వివాహము చేస్తుండేవారు  కదా !
ఆ ఆడవాళ్ళకు బయట ప్రపంచంతో సంబంధాలు ఎలా ఏర్పడతాయి . అందుకని యిలాంటి కార్యక్రక్రమాలతో వాళ్ళను అలా దిగ్బంధనం చేశారు ఆనాటి మగమేధావులు . ఈ కార్యక్రమాల వలన ఆడవాళ్ళకి గాని అందులో పాల్గొనే వాళ్ళకి గాని సామర్ధ్య శక్తి అధికమవుతుంది . ఎలాగంటే , సూర్యోదయం నుంచి సూర్యాస్తమయం లోపల పూర్తి చేయటమంటె , నిర్ణీత సమయంలో అనుకున్నది అనుకున్నట్లు చేసే శక్తి సామర్ధ్యాలను పొందగలగటం . ఒక 5 శేర్ల సోలెడు అన్న కొలత కూడా ఆ కోవకు చెందినదే . ఆ పై సాటి కులస్థులకే పెట్టి ఆరగింపజేయాలి అంటే , సాటి కులస్థులెవరో మున్ముందు  సంబంధ బాంధవ్యాలు కలుపుకొనటానికని అర్ధం చేసుకోవాలి .
ఇలాంటివి చేయటం వలన , మనం కొంతైనా ఖర్చు చేయనిదే ఏ లాభం పొందలేము అన్నది మనం గ్రహించాలి . ఆనాటి సమాజంలోలా నేటి ఆడవాళ్ళు ఇళ్ళలో వుండిపోవటం లేదు . బయట మగవాళ్ళకు దీటుగా వాళ్ళు అన్ని రంగాలలో రాణిస్తున్నారు . మీకా అవసరం లేకపోవచ్చు . కాని ఆనాటి వాళ్ళు అలా అలవాటు పడినవాళ్ళు ఈనాటి ఈ విధానాలతో సమాధాన పడలేరు . వాళ్ళనీ వాళ్ళ విధానాలనీ తక్కువగా చూడవద్దు .”
భర్తని బిగి కౌగిలో బంధించింది ( చాలా కాలం స్టేట్స్ లో వుండి రావటం మూలాన అనుకొందాం, అంతేగాని ఏ మాత్రం తప్పుగా అనుకోవద్దు సుమా ! )
*** స *** మా ** * ప్తం ***
రచన: బ్నిం 
చదివినది: మోహనరావు
అనగనగా.. కథల్లో పరకాయ ప్రవేశాలు చాలా చేశాను. వారానికో కథ రాయాలి. ఎంతోమంది వ్యక్తులు కనిపిస్తారు. అప్పట్లో ఎవరైనా దిల్‌కుష్‌గానో, దిగాలుగానో కనిపిస్తే వాళ్లని ఆవాహనం చేసుకుని వాళ్ల బతుకు మనం కొంతసేపు బతికేస్తున్నట్లు  ఫీలైపోయేవాణ్ని.  వాళ్ల కథ కాయితమ్మీదకి వెళ్లాక ఆ పాత్రని ఉద్వాసన చెప్పటానికి కొంత ఇబ్బందే అయేది.
అందులో దిగాలుగా ఉన్న కథానాయకులే (నాయికలే) అందులో ఎక్కువగా కదిలేవాళ్లు. ఇంకోసారి కన్నవి కాకపోయినా,  విన్నవి రాయటం జరిగినప్పుడు ఇలాంటి కథలూ నడిచేవి. అయితే.. దీన్లో ఎంత భాగాన్ని విన్నాం. ఎంత పాయింట్ చుట్టూతా అల్లుకున్నాం అనే దానిపై అంతర్ కథనం.. మధనం నడిచేవి.
ఆబ్దికం కథ.. ఆర్పీ రోడ్‌లో ఆనంద్‌భవన్ (ఇప్పుళ్లేదేమో) దగ్గర బంటాకూలీల్లా కూర్చునే పేద (పని దొరకని) బ్రాహ్మల్ని చూసినప్పుడు .. వాళ్లలో ఒకతనికి ఒకాయన పిల్చి టిఫెన్ పెట్టించమనడం చూసినప్పుడు తట్టిన కథ. అక్కడ తిన్నవాడు , తినిపించినవాడు పేకాట దోస్తులని మనం నిజాన్ని మర్చిపోతే. ఆ తినిపించడానికి ఓ అర్ధం అల్లుకుంటే ఈ కథ నడిచింది.
అటు తర్వాత చాలామందికి ఈ కథ స్ఫూర్తినిచ్చిందిట. తిథులు కాకపోయినా ఇంగ్లీష్ కేలండర్ ప్రకారమైనా ఇలా అబ్దీకాలు పెట్టచ్చని భావించి, ఆచరించిన సంప్రదాయ ప్రేమికులు నాకు కనిపించారు. గతించిన పెద్దల్ని ఇలా తల్చుకొవడంతో మనం క్షణంసేపు ఆత్మానందం పొందుతాం మరొకరి కడుపు నింపే కదా.. సరే కథ వినండి!! (చాదస్తం అనుకోకుండా). చదివిందెవరనీ.. మోహన్‌రావుగారని డబ్బింగ్ ఆర్టిస్ట్.. చాలా టాలెంటెడ్..
మీ బ్నిం
 

రచన: అంగులూరి అంజనీదేవి  
 
 
 
http://www.angulurianjanidevi.com  
anguluri.anjanidevi.novelist@gmail.com
‘అర్థం లేని మెహమాటాలకి, నిరర్ధకమైన మానవ సంబంధాలకి ప్రాధాన్యత యివ్వటం నాకు ఇష్టం వుండదు.’ అని అప్పుడెప్పుడో ఒక సందర్భములో అన్వేష్‌ అనటం గుర్తొచ్చింది కావ్యకి.
 
* * * * *
 
కారు దిగింది హుందాగా నడుచుకుంటూ లోపలకి వస్తున్న అన్వేష్‌ని చూసి ‘ఎవరు?’ అన్నట్లుగా చూస్తూ నిలబడింది నేహ. ఆమెకు దగ్గరగా వెళ్లి….
‘‘నేహ అంటే మీరేనా?’’ అంటూ నేహ ముఖంలోకి ప్రశ్నార్థకంగా చూశాడు అన్వేష్‌.
‘‘నేనే… అంది నేహ. నేహ వయసు దేదీప్య కన్నా పెద్దదేం కాదనిపించింది.
‘‘నేను లక్ష్యాన్వేష్‌ని.  లక్ష్యం పత్రిక ఛైర్మన్‌ని’’ అన్నాడు అన్వేష్‌.
‘‘చెప్పండి!’’ అంది వినయంగా నేహ
‘‘నేను మీతో కొంచెం మాట్లాడాలి.’’ అన్నాడు.
‘‘లోపలకి రండి!’’ అంటూ మర్యాదపూర్వకంగా లోపలకి ఆహ్వానించింది. లోపలకెళ్లి కూర్చున్నాడు అన్వేష్‌?
‘‘దీపక్‌ మీకేమవుతాడు?’’ అడిగాడు. అన్వేష్‌.
అతను అడిగే తీరుకి తడబడ్తూ ఏం సమాధానం చెప్పాలో అర్థం కాలేదు నేహకి.
మళ్లీ రెట్టించి అడిగాడు.
‘‘మీకెందుకు?’’ అంది ధైర్యాన్ని కూడదీసుకుంటూ ….
‘‘అంత అర్థం కాని, అర్థం లేని రిలేషనా మీది? సమాధానం చెప్పలేకపోతున్నారు?’’ అని అన్వేష్‌ అనగానే నేహకు చిరాగ్గా అన్పించింది. మొన్న అభిరాం రావటం…. ఈ రోజు ఇతను రావటం.. వీళ్లకి సమాధానం చెప్పటం ఆమె వల్లకాక కోపంగా చూస్తూ….
‘‘మా రిలేషన్‌ గురించి మీకు  చెప్పాల్సిన అవసరం నాకు లేదు.’’ అంది.
‘‘నాకు చెప్పొద్దు లెండి.! కనీసం మీకు మీరైనా చెప్పుకున్నారా? ఎందుకంటే బయటవాళ్లకి చెప్పాల్సిన అవసరం లేకపోయినా మీ మనసుకైనా మీరు సమాధానం చెప్పుకోవాలిగా?’’ అన్నాడు.
మాట్లాడలేదు నేహ.
‘‘ కానీ నేను ఇక్కడికి రావటానికి మాత్రం ఓ అర్థం వుంది. అంతేకాదు. జీవితంలో మనం ఏది చేసినా దానికో అర్థం వుండాలి. ఒక మనిషిని  పెళ్లెందుకు చేసుకుంటాం? జీవితాంతం కష్టం, సుఖం పంచుకుంటూ తోడుగా,నీడగా వుంటారని…. ఉద్యోగం ఎందుకు చేస్తాం? ఆర్థిక భద్రతతో గౌరవంగా బ్రతకటం కోసం.. అలాగే మీరు దీపక్‌ దగ్గర ఎందుకుంటున్నారు? ఏ  లాభాన్ని ఆశించి వుంటున్నారు?’’ అన్నాడు.
‘‘ అతను నన్ను పోషిస్తున్నాడు.’’ అంది వెంటనే.
‘‘అతను శారీరకంగా మీ నుండి ఆశించే మిమ్మల్ని పోషిస్తున్నాడు. ప్రస్తుతం ఇది మీకు సెక్యూర్ట్‌గా వుంది. కంపర్టబుల్‌ జోన్‌లా వుంది.  మిమ్మల్ని మించిన అందం అతనికి అందుబాటులోకి వస్తే   మీరీ జోన్‌ లోంచి తప్పుకోవలసిందే! ఒకప్పుడు వాళ్ళభార్య వున్న జోన్‌ లోనే ఇప్పుడు  మీరు వున్నారు.  వదులుకుంటూ
బ్రతకటం అలవాటు పడ్డవాళ్లు దేన్నైనా ఈజీగా  వదులుకుంటారు.  ఏది ఏమైనా జీవితం చివరి ఘడియ వరకు మీరీ జోన్‌లో వుండలేదన్నది మాత్రం నేను చెప్పగలను.’’ అన్నాడు.
అతను చెప్పేది సహజంగా అన్పించి….
‘‘ఇంతకన్నా నన్నేం చేయమంటారు? నాకిది తప్పని సరి జీవితం అయిపోయింది. నిరుద్యోగిగా వుంటూ నన్ను నేను  పోషించుకోలేని స్థితిలో…  నేను యిక్కడ వుంటున్నాను.’’ అంది నిజాయితీగా.
‘‘మీరిక్కడ వుండటానికి నిజంగా మిా నిరుద్యోగమే కారణమైతే మీ అర్హతకి తగిన విధంగా నేను ఉద్యోగం ఇప్పిస్తాను. ఎక్కడో కాదు.  మా దగ్గరే….’ అన్నాడు అన్వేష్‌.
‘‘లక్ష్యం’ పత్రికలోనా? ’’ అంది నేహ.
‘‘కాదు.  కాగజ్‌నగర్‌లో వుంటున్న మా తాతయ్య వాళ్ల పేపర్‌ మిల్లులో జాబ్‌ యిప్పిస్తాను దానివల్ల మీ లైఫ్‌కి ఆర్థికంగా సెక్యూరిటీ వుంటుంది.’’ అన్నాడు అన్వేష్‌.
దీపక్‌ని వదిలెయ్యమని చెప్పకుండానే చెప్పినట్లు ఆ మాటలు నేహ మనసు మీద బాగా పనిచేశాయి. ఆర్థికంగా అభద్రతా భావంతో భయపడ్తున్న ఆమెకు ధైర్యాన్ని యిచ్చాయి.
కానీ దీపక్‌ని వదిలితే కోరి కష్టాలు తెచ్చుకున్నట్లు అవుతుందేమోనన్న అనుమానం బయలు దేరింది ఆమెలో.
‘‘ ఏంటి మీ ఆలోచన?’’ అన్నాడు అన్వేష్‌.
‘‘దీపక్‌తో ఓ మాట చెప్పాలని వుందండి?’’అంది.
‘‘దీపక్‌తో చెబితే మిమ్మల్ని వెళ్లనిస్తాడా?’’ అన్నాడు. ఆభయం ఆమెలో లేకపోలేదు.
‘‘నన్ను మీరిప్పుడే తీసుకెళ్తారా? అయినా… నేను మిమ్మల్ని ఎలా నమ్మాలి?’’అంది.
ఆమెకు జవాబు చెప్పకుండా అతని ఆలోచనలో అతనుండటం చూసి… ఆ మౌనాన్ని మరోవిధంగా అర్థం చేసుకొని…. వదిలేస్తాడని తెలిసి కూడా దీపక్‌ను నమ్మినందుకు సిగ్గుపడ్తూ…. అన్వేష్‌తో యింకేం మాట్లాడకుండా….
‘‘ఒక్క నిముషం! ఇప్పుడే వస్తాను.’’ అంటూ లోపలకెళ్లి బట్టలు సర్దుకొంది.  అతనలా కూర్చుని వుండగానే తనకి సంబంధించిన వస్తువులతో బయటకి వచ్చింది.
అన్వేష్‌ దగ్గర కాగజ్‌నగర్‌లో వున్న పేపర్‌మిల్లు అడ్రస్‌ తీసుకొంది.  ముందుగా ఎవరి యింట్లో దిగాలో వివరాలు అడిగి తెలుసుకొంది.
‘‘మీరు నన్ను స్టేషన్‌ వరకు డ్రాప్‌ చెయ్యండి! నేను కాగజ్‌నగర్‌ వెళ్తాను.’’ అంది.
‘‘ఇంత త్వరగా అర్థం చేసుకుంటారని అనుకోలేదు.  మీరు నిజంగా తెలివైన అమ్మాయి.’’ అంటూ కారు వైపు నడిచాడు అన్వేష్‌.
అతని వెంటే వెళ్లి కారెక్కింది నేహ.
 
* * * * * *
ఆఫీసు నుండి ఇంటికొచ్చిన దీపక్‌`నేహ లేకపోవడం చూసి ఆశ్చర్యపోతూ                    చుట్టూ వెదికాడు.
పిలవకముందే పలుకుతూ, తన చుట్టూ తిరగుతూ వుండే నేహ ఎటెళ్లిందో అర్థం  కాక దిగ్బ్రాంతి చెందాడు.  ఎంతకీ కన్పించకపోవటంతో….
దిక్కుతోచక కుర్చీలో కూలబడ్డాడు……
మాట మాత్రమైనా తనతో చెప్పకుండా నేహ ఎక్కడికి వెళ్లింది?ఎక్కడికెళ్లాలన్నా ఆమెకంటూ ఎవరూ లేరు. ఏదైనా అవసరమె బయటకి వెళ్లిందా?అయినా బయటకి వెళ్లే అవసరాలు ఆమెకు ఏమున్నాయి?  ఏది కావాలన్నా తనకే చెబుతుంది కదా? తను తెచ్చేంతవరకు ఎంత ఆలస్యమైనా ఆగుతుంది.
నిమిషాలు గంటల్లోకి మారుతుంటే…..
బయట వర్షం పడ్తూ అతని మనసులాగే చిత్తడిగా మారింది.
వెళ్లిపొమ్మనేంత వరకు ఆమె తనకే సొంతం అనుకున్నాడు.
దేదీప్యకున్నంత బావుకత్వం! సున్నితత్వం లేకపోయినా…..  నేహ తనేం చెబితే అది చేసేది.  ‘ఇలా వుంటే చాలా!’ అన్నట్లుగా చూసేది. తనకి ఏ మాత్రం నచ్చకపోయినా వెళ్లిపొమ్మంటాడని భయంగా వుండేది. ఎలా చెబితే అలా వినేది.  అటువంటప్పుడు ఆనందంతో అతని చాతి పొంగేది.
ఎంత ఎదురుచూస్తున్నా యింకా రాదేం నేహ? తనని పూర్తిగా వదిలేసి వెళ్లిపోయిందా? ఆ ఊహనే భరించలేకపోతున్నాడు.
చూస్తుంటే పిచ్చి ఎక్కేలా వుంది దీపక్‌కి.
నేహకి తనేం తక్కువ చేశాడు? దేదీప్య కన్నా ఎక్కువగానే చూసుకున్నాడు.. కష్టపడి కబుర్లు చెప్పాడు. అప్పుడప్పుడు రెస్టారెంట్‌కి తీసికెళ్లాడు. ఫిలిమ్స్‌ చూపించాడు. పువ్వులు కొనిపెట్టాడు. ఏది తక్కువైనా వెళ్లిపోతుందన్న భయంతో ఏది అడిగితే అది చేశాడు.
చివరకి ఏమైంది?
ఆఫీసులో మొన్న కావ్య చెప్పినట్టే జరిగింది.
వెంటనే కావ్య మాటలు గుర్తొచ్చాయి.
‘‘దేదీప్య విషయంలో మీరు పొరపాటు చేస్తున్నారు.  దీపక్‌ గారు!  డైరీలో రాసినంత మాత్రాన తప్పులు జరిగే పనైతే చాలమంది పెళ్లిళ్లు మానేసి సెల్‌ఫోన్లో మాట్లాడుకుంటూ కాపురాలు చేసేవాళ్లు…. ఎప్పుడైనా కాస్త ప్రాక్టికల్‌గా ఆలోచించి వాస్తవానికి దగ్గరగా బ్రతికితే బావుంటుంది. ఎప్పటికైనా నేహ మీ మనిషి
కాదు… జాగ్రత్తగా మళ్లీ వినండి. ఎప్పటికైనా నేహ మీ మనిషి కాదు. మీకు కోపం వచ్చినా, తనకి కోపంవచ్చినా తనే వెళ్లిపోతుంది.’’ అంటూ…… కావ్య చెప్పిన మాటలు ఇప్పుడు నిజమయ్యాయి.
ఇలా జరుగుతుందని కలలో కూడా వూహించలేదు.
తలపట్టుక్కూర్చున్నాడు.
ఆ బాధలో….ఎంత మందు తాగాడో అతనికే తెలియదు.
ఎంత మందు తాగినా, ఎన్ని కన్నీళ్లు కార్చినా తనకంటూ ఓ మనిషి లేకుంటే ఆ శూన్యత భయంకరమని అర్థమయి దీపక్‌కికి. దీన్ని పూడ్చటం ఎవరితరం కాదని తెలిసి మౌనంగా రోధించాడు.
ఆవేదనతో, ఆక్రోశంతో అతని గుండె బరువెక్కింది.
దేదీప్య అయితే తనతో చెప్పకుండా ఇలా వెళ్లిపోయేదా? వెళ్లదు….
తను ఏ మాత్రం ఎట్రాక్ట్‌ చేసి హోల్డ్‌ చెయకపోయినా ఎక్కడికీ పోని సొంతవస్తువులా పడి వుండేది. కట్టుకున్న భార్యకి ` బయటవాళ్లకి అదే తేడా!
అనవసరంగా అనుమానించి` గోరంతలు, కొండంతలు చేసి దేవతలాంటి దేదీప్యను దూరం చేసుకున్నాడు.
నిజం చెప్పాలంటే నేహ విషయంలో తనెంత కష్టపడ్డాడు? ఆమెను ఎట్రాక్ట్‌ చేసి హోల్డ్‌ చెయ్యటానికి ఎన్ని అవస్థలు పడ్డాడు?
అయినా వదిలేసి వెళ్లిపోయింది.
రోజులు  దొర్లుతుంటే అతని మీద ఇనుపగుండ్లు దొర్లుతున్నట్లే వుంది.
నేహ చేసిన గాయం విపరీతంగా సలుపుతుంటే….
దేదీప్య క్షణక్షణం గుర్తుకొస్తోంది.
గుర్తుకొచ్చిన ప్రతిక్షణం గుండెను రంపంతో కోస్తున్నట్లే అన్పిస్తోంది.
పెళ్లికి ముందు  ఏ అమ్మాయి అయినా తన కాబోయే భర్త  గురించి కలలు కనటం సహజం. తను మాత్రం పెళ్లికి ముందు ఎంత మంది అమ్మాయిలతో మాట్లాడలేదు? ఎంత మందికి ‘ఐలవ్‌యు’ చెప్పలేదు?
పెళ్లి అయ్యాక దేదీప్య తనకేం లోటు చేసింది?
పైగా తన జీవితంలోకి ఆమె ప్రవేశించిన తర్వాత జరిగిన తప్పుకాదు కదా అది? డైరీని చూసినప్పుడు తన మనసు ఎందుకిలా ఆలోచించలేకపోయింది?  ఏదైనా దూరమయ్యాకే దాని విలువ తెస్తుందా? తను దూరమయ్యాక దేదీప్య మనసు ఎంత గాయపడిరదో కదా? తనిప్పుడు వెళ్తే దేదీప్య తనను యాక్సెప్ట్‌ చేస్తుందా? చేసినా…చెయ్యకపోయినా దేదీప్య దగ్గరకి తను వెళ్లాలి.  లేకుంటే ఈ శూన్యతను భరించలేడు.
కట్టుకున్న మనిషి లేక, తల్లిదండ్రులు ఎక్కుడున్నారో తెలియక అసలేంటి తనిలా? ఎందుకిలాంటి చెత్త మలుపు తిరిగింది తన బ్రతుకు?
‘‘దేదీప్య కావాలి! దేదీప్యతో జీవితం కావాలి!’ అని మనసు బలంగా కోరుతుంటే…. అతని మనసు శ్రావణ మేఘమై కడిగిన ముత్యమై…
దేదీప్య ఇంటికెళ్లి… తలుపు తట్టాడు.
తలుపు తియ్యగానే దేదీప్యకి బదులుగా తన తల్లి కన్పించటంతో` ‘ఇది కలా` వైష్ణవ మాయ’ అన్నట్లుగా ఆశ్చర్యపోయాడు.
ఆశ్చర్యంలోంచి తేరుకుంటూ లోపలకి వెళ్లగానే తండ్రి కన్పించాడు.  వాళ్లిద్దరు అక్కడ వున్నందువల్లనేమో ఆ వాతావరణం ఆహ్లాదంగా అన్పించింది.
వాళ్లిద్దరు కొడుకును చూసి సంతోషపడి, మాట్లాడుతూ కూర్చున్నారు.
దేదీప్య వాళ్లకి కల్పించిన సౌకర్యవంతమైన జీవితాన్ని చూసి అతని కళ్లు చెమర్చాయి.
ఉన్నపళంగా వదిలేసి … దేదీప్యకి తను ద్రోహం చేసినా…. నేహే సర్వస్వం అనుకొని, నిర్దాక్షిణ్యంగా వదిలేసిన తన తల్లిదండ్రుల్ని దేదీప్య ఆదుకోవటం, మానవత్వంతో కూడిన పని. అలాంటి దేదీప్యకా తను యిన్ని రోజులు దూరంగా వున్నది అన్న బాధ తప్ప ఇంకేం లేదు దీపక్‌లో.
అంతలో ఫోన్‌ రింగ్‌ అవుతుంటే అటువైపు చూస్తూ ….
‘‘అమెరికా నుండి దేదీప్య అన్నయ్య ఫోన్‌ చేస్తున్నాడు….వెళ్లి మాట్లాడు దీపక్‌.’’ అంది బ్రమరాంబిక. దేదీప్యకి ఫోనంటూ వస్తే వాళ్ల అన్నయ్య దగ్గర నుండే వస్తుందని ఆమెకు తెలుసు…
‘‘నేనెలా మాట్లాడాలి? నా గురించి వాళ్లకి తెలియదా?’’ అన్నాడు దీపక్‌.
‘‘ నీ గురించి దేదీప్య వాళ్లకేమీ చెప్పలేదు.  వాళ్లెప్పుడు ఫోన్‌ చేసినా నువ్వు బయటకెళ్లావనే చెబుతుంది.’’ అని తల్లి అనగానే వెంటనే వెళ్లి ఫోన్‌ లిఫ్ట్‌ చేసి… ఎప్పటిలాగే మాట్లాడాడు.  అలా మాట్లాడాక… ఇప్పుడు తనకి అందరు వున్నారన్న ఫీలింగ్‌ కలిగింది దీపక్‌కి.
అప్పుడే అక్కడకి వచ్చిన దేదీప్య  దీపక్‌ను చూసి ఆశ్చర్యపోలేదు. అతని తల్లిదండ్రుల కోసం వచ్చాడనుకొంది.
అర్జంట్‌గా అన్వేష్‌తో కలిసి యశోదర వాళ్ల ఇంటికి వెళ్లే పని వుండటంతో వెళ్లిపోయింది.
యశోదర మహిళా సంఘ అధ్యక్షురాలిగా ఎన్నికయింది. ఆ న్యూస్‌ని అన్ని పేపర్లు కవర్‌ చేశాయి. ‘లక్ష్యం’ పేపరు హైలెట్‌ చేసింది.
ఆ సందర్భంగా దేదీప్య, అన్వేష్‌ స్వయంగా వెళ్లి యశోదరను అభినందించారు.
దేదీప్య వైపు ప్రేమగా చూస్తూ….
‘‘మీ అత్త, మామలు నీ దగ్గరే వున్నారట కదా! బావున్నారా?’’ అడిగింది.
‘‘బావున్నారాంటీ! మిమ్మల్ని అడిగినట్లు చెప్పమన్నారు. ఒకసారి వచ్చి మిమ్మల్ని పలకరిస్తామని కూడా అన్నారు.’’ అంది దేదీప్య నవ్వుతూ.
దేదీప్య నవ్వులో శృతి కలుపుతూ…..
లాలిత్యను పిలిచి జ్యూస్‌ తీసుకురమ్మని చెప్పింది యశోధర.
అత్తగారి మాటలకి అందమైన టాయ్‌లా తల వూపి బుద్దిగా కిచెన్‌లోకి వెళ్తున్న లాలిత్యను చూసి ఆశ్యర్యపోయింది దేదీప్య. ఇంతమార్పా లాలిత్యలో….
లాలిత్యలో వచ్చిన మార్పును నమ్మలేకపోయినా సంతోషంగా వుంది.
లేటెస్ట్‌ ప్రింటెడ్‌ శారీలో, చేతులనిండా గాజులతో, సగం వరకు గట్టిగా అల్లి వదిలేసిన పొడవైన జడలో…..ఆ తలలో మూరెడు సన్నజాజి మాలతో….. చూస్తుంటే లాలిత్య మళ్లీ పుట్టిందా అనిపించేలా కొత్తగా… సంస్కృతికి మారు పేరులా మూర్తీభవించిన తెలుగుతనంతో మనసారా చూడాలనిపించేలా…..అలసిపోయినా కళ్లుకి చూడగానే సేదదీరేలా అన్పిస్తోంది.
దేదీప్య కళ్లలో భావాలను, మనసులోని సందేహాలను పసిగట్టినదానిలా….
‘లాలిత్యకి విజయవాడలో వుండే ఫేమస్‌ సైకియాట్రిస్ట్‌ డా॥ ఇండ్లరామసుబ్బారెడ్డి గారి దగ్గర కౌన్సిలింగ్‌ యిప్పించాక చాల మారిపోయింది దేదీప్యా! ఒకప్పుడు లాలిత్యను చూసినవాళ్లు ఇప్పుడు నమ్మలేకపోతున్నారు. నా కోడలు ఎలా వుండాలని నేను కోరుకున్నానో లాలిత్య అలా తయారయినందుకు గొప్పగా ఫీలవుతున్నాను.’’ అంది దేదీప్యనే చూస్తూ యశోదర. గతంలో ఒక మగ మృగం చర్య వల్ల లాలిత్య మానసిక వ్యాధికి గురైందని యశోదరకి తెలియదు. దేదీప్య కూడా వివరాలు అడగలేదు.
కిచెన్‌లోకెల్లి జ్యూస్‌ తయారు చేస్తున్న లాలిత్య ఆలోచనలు….అన్వేష్‌ పక్కన కూర్చుని వున్న దేదీప్య చుట్టే తిరుగుతున్నాయి.
వాళ్లిద్దరు కూర్చున్న విధానం కాని, మాట్లాడుతున్న తీరు కాని ఎక్స్‌ట్రార్డనరీగా అన్పిస్తూ…. ఇన్నాళ్లు లాలిత్యలో కలిగిన సంకుచిత భావాలను చిత్తు చేస్తున్నాయి.
అలాంటి భావాలు తనలో కలిగినందుకు సిగ్గుతో, ప్రశ్చాత్తాపంతో బాధతో చచ్చిపోతోంది.
తనేనా దేదీప్యను పరుషమైన, కఠినమైన మాటలతో అంతగా కుళ్లబొడిచింది? అని కూడా ఆశ్చర్యపోయింది….. ఇదంతా… నేహ వెళ్లిపోయిందని ఆ వీధిలోని వాళ్లంతా దేదీప్య గొప్పతనాన్ని,  మంచితనాన్ని ప్రశంసిస్తుంటే విని, ఆత్మపరిశీలన చేసుకున్నాక ఆమెలో కలిగింది.
ట్రేలో జ్యూస్‌ గ్లాసుల్ని పెట్టుకొని, వచ్చి ముగ్గురికి ఇచ్చింది లాలిత్య.
దేదీప్య ముందు ఒక్కక్షణం సైలెంట్‌గా నిలబడి….
‘‘దేదీప్యా! మిమ్మల్ని మిస్‌అండర్‌స్టాండ్‌ చేసుకొని, మీ పట్ల మిస్‌ బిహేవ్‌ చేశాను. ఐ యాం సారీ!’’ అంది.
ఒక్కక్షణం లాలిత్యవైపు చూసింది దేదీప్య.
లాలిత్య అంతరంగం నుండి సుగందంలా వెలువడిన ఆ సంస్కారానికి వశమైపోయింది దేదీప్య.
సభ్యత, సంస్కారాలకి ఖరీదు లేనప్పటికీ అవి అన్నింటిని కొనగలవు. దేన్నైనా సొంతం చేసుకోగలవు. అన్నట్లు ఆ ముగ్గురు మంత్రముగ్దులై నమ్రత నిండిన కళ్లతో ఆమెనే చూస్తున్నారు.
‘‘ఇట్స్‌ ఓ.కె.’’ అంది దేదీప్య చాలా కూల్‌గా, ప్లజంట్‌గా లాలిత్య చేతిని తన చేతిలోకి స్నేహ భావంతో తీసుకుంటూ…
తృప్తి నిండిన కళ్లతోవాళ్లనే చూస్తూ….
‘‘అన్వేష్‌! మహిళ సంఘ అధ్యక్షురాలిగా నాదో చిన్న కోరిక’’. అంది యశోదర.
‘‘చెప్పండి! మేడమ్‌!’’ అన్నాడు అన్వేష్‌.
‘‘రోజు రోజుకి ఆడవాళ్ల సమస్యలు పెరిగిపోతున్నాయి అన్వేష్‌! పెళ్లి కాగానే తన సంపాదనంతా చెడ్డ అలవాట్లకి ఖర్చుపెడ్తూ భార్యల్ని వాళ్ల బాధలకి వాళ్లను వదిలేస్తున్నారు. చేతనైతే బయటకెళ్లి సంపాయించుకోమని సలహా యిస్తున్నారు. బయటకెళ్లగానే ఉద్యోగాలు రావటానికి వాళ్లేమైనా ఎం.బి.ఎ.లు , ఎం.సి.ఎ.లు చేశారా? చాలా వరకు అక్షర జ్ఞానం కూడా వుండదు వాళ్లకి…’’ అంటూ ఆగిపోయింది.
ఆమె చెప్పేది వింటూ ఇంకా ఏమి చెబుతుందో విందామన్నట్లుగా చూస్తున్నారు దేదీప్య, అన్వేష్‌.
‘‘ఈ ప్రపంచంలో ఎవరికైనా సుఖంగా సంసారం చేసుకుంటూ ఆనందంగా వుండాలని వుంటుంది.  దాని కోసమే ప్రయత్నిస్తారు. కానీ అది దొరకనప్పుడు ఏం చేయాలి? అన్నదే మా ఆలోచన. స్త్రీలం కాబట్టి ఎందుకూ పనికిరామన్న భావంతో, బయటకొస్తే చలామణి కాలేమేమోనన్న భయంతో, భర్త తన ఫీలింగ్స్‌ని పట్టించుకోకపోయినా అలాగే నెట్టుకొస్తున్నారు.  వ్యక్తిత్వం బాగా పెరిగిపోతున్న ఈ రోజుల్లో యిలా ఎన్ని రోజులు నెట్టుకురాగలరు? అన్నదే మా బాధ. అందుకే ఇలాంటి వాళ్ల కోసం ఒక పరిశ్రమ లాంటిది పెట్టాలని నిర్ణయించుకున్నాను.’’ అంది యశోదర.
‘‘మీ ఆలోచన బావుంది మేడమ్‌!’’ అంటూ యశోదరను మెచ్చుకున్నాడు అన్వేష్‌.
‘‘ నా ఆలోచన కార్య రూపంలోకి రావాలంటే ఆర్థికంగా కొంత హెల్ప్‌ చెయ్యటానికి మీలాంటి వాళ్లు ముందుకు రావాలి.’’ అంది యశోదర.
‘‘ష్యూర్‌ మేడమ్‌!’’ అంటూ వెంటనే చెక్‌ రాసి యశోదర చేతికి యిచ్చాడు అన్వేష్‌.
‘‘ఇక మేము వెళ్లొస్తాము మేడమ్‌!’’ అంటూ ఆ ఇద్దరు బయటకొచ్చారు.
‘‘దేదీప్యను తన కారులో ఆమె ఇంటి దగ్గర డ్రాప్‌ చేస్తూ…
‘‘దేదీప్యా! నాకు కావ్య యింటి అడ్రస్‌ యివ్వు…..వెళ్లి కలవాలి. ఈ మధ్యన నా మీద ఎందుకో కోపంగా వుంది కాల్‌ చెయ్యట్లేదు.’’ అన్నాడు కారు దిగిన దేదీప్యతో.
కావ్య ఇంటి అడ్రస్‌ చెప్పగానే అతని కారు కదిలింది.
 
* * * * *
 
దేదీప్య చెప్పిన అడ్రస్‌ ప్రకారం అన్వేష్‌ కారు వెళ్లి సంపంగి చెట్టు వున్న ఇంటి ముందు ఆగింది.
కారు దిగిన అన్వేష్‌ హుందాగా నడుస్తూ బాల్కనీలో నిలబడివున్న సరళమ్మ దగ్గరకి వెళ్లాడు.
‘‘కావ్య వుందాండి?’’ అడిగాడు అన్వేష్‌.
‘‘వుంది.  మీరెవరు?’’ అంది సరళమ్మ.
‘‘కావ్య ఫ్రెండ్‌ని. అన్వేష్‌ అని చెప్పండి!’’ అన్నాడు.
‘‘కూర్చోబాబు!     పిలుస్తాను.’’ అంటూ లోపలకి వెళ్లి.
‘‘కావ్యా! ఎవరో అన్వేష్‌ అట.  నీ కోసం వచ్చాడు.’’అంటూ బెడ్‌ రూం డోర్‌ తట్టింది సరళమ్మ.
అన్వేష్‌ పేరు వినగానే ‘‘ఆ… వస్తున్నా’’ అంటూ మెరుపులా బయటకొచ్చింది కావ్య.
లైట్‌ పింక్‌ కలర్‌ శారీలో వున్న కావ్య తల తుడుచుకుంటూ వెళ్లి అన్వేష్‌కి ఎదురుగా నిలబడి ‘హాయ్‌’ చెప్పి కూర్చుంది.
‘‘ఇవాళ నిద్రలేవటం లేటయింది అన్వేష్‌! ఆఫీసుకి టైమయింది.’’ అంది తన వేళ్లను జుట్టులోకి పోనిచ్చి సవరించుకుటూ.
‘‘నాకోసం ఇవాళ ఆఫీసుకి వెళ్లటం మానుకోలేవా కావ్యా! నీతో కొంచెం మాట్లాడాలి.’’ అన్నాడు.
జుట్టు వదిలి న్యూస్‌పేపర్‌ చేతిలోకి తీసుకుంటున్న కావ్య అతని మాటలకి తలెత్తకుండానే కళ్లతో చూసింది. ఆ చూపు నేరుగా అతని గుండెల్ని తాకింది.
వెంటనే కావ్యకి దేదీప్య గుర్తురావటంతో….
‘‘నాకు ఇవాళ ఆఫీసులో అర్జంట్‌ మీటింగ్‌ వుంది. సారీ!’’ అంది కావ్య.
అన్వేష్‌ ఏం మాట్లాడలేదు. లోలోన ఫీలయ్యాడు. అది గమనించిన కావ్య వుండబట్టలేక….
‘‘ మీ అవసరానికి దేదీప్యను ఆఫీసులో బాగా వుపయోగించుకుంటున్నారు. ఆమె పర్సనల్‌ లైఫ్‌లో జరుగుతున్న సమస్యల్ని చెబుతున్నప్పుడు వినాల్సిన అవసరం కూడా లేనట్లు కాల్‌ కట్‌ చేశారు. ఇప్పుడు నా పని వదిలేసుకొని మీ కోసం ఎలా వస్తాననుకున్నారు?’’ అంది కావ్య.
నవ్వాడు అన్వేష్‌
‘‘నువ్వు ఈ మధ్యన ఊరిలో లేవా కావ్యా?’’
‘‘లేను నల్గొండ వెళ్లి ఈ రోజే వచ్చాను.’’
‘‘చూడు కావ్యా! దేదీప్య గురించి నీకన్నా నేనే ఎక్కువగా ఆలోచిస్తాను.  ఎందుకంటే ఆమె నాకు ఇప్పుడు మంచి స్నేహితురాలు.  నువ్వా రోజు ఫోన్లో మాట్లాడిన వెంటనే నేహ దగ్గరకి వెళ్లి మాట్లాడాను.  తాతయ్య తో చెప్పి కాగజ్‌నగర్‌లో వుండే పేపర్‌ మిల్లులో నేహకి ఉద్యోగం యిప్పించాను. ఆమె ఇక వైజాగ్‌ రాదు.  ప్రాబ్లమ్‌ సాల్వ్‌ అయినట్లే కదా?’’ అంటూ తిన్నగా ఆమె కళ్లలోకి చూశాడు.
దేదీప్యకి అంత సహాయం చేసిన అన్వేష్‌ని తొందరపడి అలా అన్నందుకు ఫీలవుతూ….        ‘‘సారీ!’’ చెప్పింది కావ్య…
‘‘ఎప్పుడు చూసినా, మీ ఫ్రెండ్‌ దేదీప్య గురించే ఆలోచిస్తావా? నేను కూడా నీకు….’’ అంటుండగా సరళమ్మ అటువైపు రావటంతో…చెప్పాలనుకున్నది ఆపేశాడు అన్వేష్‌.
‘‘సరే! మీతో కలసి బయటికొస్తాను. ఒక టెన్‌మినిట్స్‌ వెయిట్‌ చెయ్యండి!’’ అంటూ లోపలకెళ్లింది.
 
‘‘మమ్మీ! నేను ఆఫీసుకి వెళ్తున్నా.’’ అంటూ బయటకొచ్చి అన్వేష్‌ కారెక్కింది.
కారు నడుపుతున్నాడు అన్వేష్‌. అతని చూపులు రోడ్డును గమనిస్తున్నా మనసు కావ్యను పరికిస్తోంది.  కావాలనుకున్నది. దొరక్కపోయినా దొరికనదాన్ని కావలసిన విధంగా మార్చుకోవటంలో ఆనందాన్ని వెతుక్కుంటున్నాడు.   మనసును సంసిద్ధం చేసుకుంటున్నాడు.
‘‘దేదీప్యకి అప్పట్లో మీరు పంపిన మెసేజ్‌లు చూసుకుందామని వచ్చారా మా యింటికి?’’ అంటూ టాపిక్‌ని దేదీప్య పైకి మళ్లించింది.
‘‘పర్వాలేదు. అప్పటి విషయాలను నువ్వేం మరచి పోనట్లున్నావ్‌.’’
‘‘అప్పట్లో ఎప్పుడు మీరు నా దగ్గరకి వచ్చినా దేదీప్య గురించి తెలుసుకోవటానికే కదా! ఇవాళ కూడా అందుకే వచ్చారేమో అనుకున్నా….’’
‘‘ఇందాక నేనేదో మాట చెప్పబోయి ఆగాను. అదేమిటో అడగవా?’’ అంటూ బీచ్‌ దగ్గర కారు ఆపాడు.
అర్థం కానిది, దొరకనిది సైతం వెతికి పట్టుకునే సత్తా వున్న అన్వేష్‌కి కావ్య అంతరంగాన్ని అంచనా వెయ్యడం అంత కష్టమేం కాదు.
‘‘అవును కదూ! మరిచిపోయాను. చెప్పండి!’’ అంది కావ్య.
‘‘ఏంటో కావ్యా! ఇది వరకు ఏ విషయమైనా నీ దగ్గరే మాట్లాడగలిగే వాడ్ని. ఇప్పుడు నీ విషయమే నీ దగ్గర మాట్లాడాలంటే టెన్షన్‌గా వుంది.’’ అన్నాడు కావ్యనే చూస్తూ.
ఇద్దరు కారు దిగి ఇసుకలో మెల్లగా నడుస్తున్నారు.
కావ్యకి అతని మాటలు కొత్తగా అన్పిస్తున్నాయి…..తన కలగన్నది నిజం కాబోతుందా అని అనుమానం వచ్చింది. మళ్లీ తన అనుమానం నిజం కాదేమోననుకొని…..
‘‘చెప్పు అన్వేష్‌! నా ద్వారా మళ్లీ ఏదైనా సాధించుకోవాలనుకుంటున్నారా?’’అంది కావ్య.  ఆమె మాటల్లోని ఆత్మాభిమానానికి కదిలిపోయాడు.
‘‘ఒకవేళ నిన్నే సాధించుకోవాలనుకుంటే?’’ అన్నాడు
ఆ మాటలకి నడుస్తున్న కావ్య అడుగులు ఆగిపోయాయి.  అన్వేష్‌ ఏమీ ఎరగనివాడిలా కావ్య ముఖంలోని మార్పుల్ని గమనించసాగాడు.
‘‘జోక్‌ చెయ్యటానికా నన్నింత దూరం తీసుకొచ్చారు?’’ అంది కావ్య మామూలు దోరణిలో..
వెంటనే ఆమె వైపు చూశాడు.
‘‘ మా అమ్మా, నాన్న గారు ఈ మధ్యన నన్ను పెళ్లి చేసుకోమని తొందర చేస్తున్నారు. పెళ్లి అనగానే ఎందుకో ముందు నువ్వే గుర్తొచ్చావు.  నేనంటే ఏమిటో నీకు తెలుసు… నా మనసులో ఏముందో తెలుసుకోటానికి యింత టైం పట్టింది.  తెలుసుకున్నాక నీకు చెప్పాలనిపించింది.’’ అన్నాడు.
కావ్య ఏం మాట్లాడకుండా అతన్నే గమనిస్తోంది.
‘‘దేవుడు మనిషికి మరచిపోవటమనే గొప్ప వరాన్ని యిచ్చాడు కావ్యా! నేను దేదీప్యను ప్రేమించానన్నది ఎంత నిజమో నిన్ను యిప్పుడు పెళ్లి చేసుకోవాలనుకుంటున్నది అంతే నిజం’’ అన్నాడు.
కావ్య కళ్లలోకి అనుకోకుండా నీళ్లొచ్చాయి.
‘‘ఇది కలా?నిజమా? అన్వేష్‌?’’ అన్నట్లు చూసింది కావ్య.
ఆమె మనసుతోపాటు ముఖం కూడా వేలకాంతులతో వెలిగినట్లై, గుండె లోపల గూడు కట్టుకున్న భావం సముద్రపు హోరులా మారి, చైతన్యమైన అలలా వురకలేస్తోంది.
‘‘ నా మనసు గురించి నీకన్నా ఎక్కువగా చదివిన వాళ్లెవరూ లేరు కావ్యా! అందుకే నువ్వైతేనే నాకు కరక్ట్‌ అన్పించింది. అయినా ఒక్కటి చెప్పు? నీ మనసులో నేను లేకపోతే నా దగ్గర ఎప్పుడూ కావాలనే దేదీప్య ప్రసక్తి తెచ్చేదానివి. దేదీప్య వంకతో ఆఫీసుకి తరుచుగా వచ్చి నన్ను గమనిస్తుండేదానివి. నాకు, దేదీప్యకి మధ్య యిప్పుడు కూడా ఏమైనా జరుగుతుందేమో చూద్దామని వచ్చేదానివి.  మరి ఏమి లేదని తెలిశాక కూడా నువ్వెందుకొచ్చావు? నా కోసమే కదా?’’ అన్నాడు.
ఆ మాటలు వినగానే కావ్యకి తన మనసును అన్వేష్‌ దొంగతనంగా చదివాడని అర్థమైంది.                                       ‘‘పిడికెడు అనుభూతి కోసం హృదయాన్ని పోగొట్టుకున్న క్షణం నుండి నాలోనేవున్న మీకోసం నా మనసు నిద్రపోలేదు అన్వేష్‌!’’  పదాలు దొరకని ప్రపంచంలోకి వెళ్లి మౌనంగా నిన్నే గమనిస్తోంది. నీ ఉనికి చుట్టే తిరుగుతోంది. అని కావ్య అనగానే….
అన్వేష్‌ హృదయం ఉప్పొంగింది… విశాఖ సముద్ర తీరాన్ని తాకే కెరటంలా….
 
* * * * *
 
వాతావరణం ప్రశాంతంగా వుంది.
పత్రికాఫీసు నుండి ఇంటి కొచ్చాక  రీఫ్రెష్‌ అయి భోంచేసి, తన బెడ్‌ రూంలోకి వెళ్లి చదువుకుంటూ కూర్చుని వున్న దేదీప్య పక్కన కూర్చున్నాడు దీపక్‌.
‘‘కావ్య అన్ని చెప్పింది దేదీప్యా!  నేనిప్పుడు చాలా హేపీగా వున్నాను. నా మనసులో నీపట్ల ఎలాంటి భావబేదాలు లేవు. అన్నీ సర్దుకున్నాయి. ఇప్పుడు నేను  నీ మనిషిగా, నీ దగ్గరకి వచ్చాను.’’ అంటూ ఆమె  చేతిని తన చేతిలోకి తీసుకున్నాడు.
స్త్రీ ఎంత ఎత్తులో వున్నా, ఆ స్త్రీ చేతిని ఒక్క భర్త మాత్రమే అలా పట్టుకోగలడు.
కష్టం వచ్చినప్పుడు కాని,  అమితమైన సంతోషం వచ్చినప్పుడు కానీ నీ మౌనమే నిన్ను రక్షింస్తుంది అన్నట్లుగా మాట్లాడలేదు దేదీప్య.  సుఖంలోను, కష్టంలోను ఆమె మోముపై కన్పిస్తున్న ఆ గాంభీర్యం, ఆ స్థితి ప్రజ్ఞత దీపక్‌కి ఏదో నేర్పుతున్నట్లు అన్పించింది.
తన ఆగమనాన్ని దేదీప్య అంగీకరించిందా లేదా అన్న సందేహం వచ్చినవాడిలా ఒక్కక్షణం ఆమె ముఖంలోకి చూశాడు. ఆమె కళ్లలో ఏ భావం లేదు.
కొన్ని సందర్భాల్లో భార్య ముఖంలోని భావాలను చదివే శక్తి ఏ భర్తకీ వుండదు.  దీపక్‌ పరిస్థితి కూడా అలాగే వుంది. తన భార్య తనను నచ్చి…. పరిపూర్ణంగా తను ఆమె మనిషినైపోతే బావుండు అని తొలిసారిగా అనుకున్నాడు.
ఒక మనిషి నచ్చటం అనేది రకరకాలుగా వుంటుంది,  శరీరం నచ్చటం, ప్రవర్తన నచ్చటం…తెలివితేటలు నచ్చటం… డబ్బు నచ్చటం…… అంతేకాని మొత్తంగా ఒకరికి ఒకరు నచ్చటం అనేది ఎక్కడా జరగదు. అవతలవారి మంచితనంతో పాటు,  వారి బలహీనతల్ని పట్టించుకోకపోవటం ‘సర్దుబాటు.’ కొన్ని
నచ్చటంతో మరికొన్నిటిని ఇష్టపడటం ‘ప్రేమ.’ డబ్బు నచ్చటంతో మిగతావి వదిలిపెట్టటం ‘వ్యాపారం.’ ఈ వ్యాపార సరళితో సాగే కొన్ని కాపురాలలో తన కాపురం కూడా ఒకటి.  తనేమైనా ప్రత్యేకమైన వ్యక్తా, అనుకొంది దేదీప్య.
‘‘కాపురం అంటే వ్యాపారం కాదని తెలుసుకున్నాను దేదీప్యా! ఇకపై నిన్ను పువ్వుల్లో పెట్టుకొని… ’’ అని అంటున్న అతన్ని తన చేతి సైగతోనే మధ్యలో ఆపింది దేదీప్య.
‘‘ఎందుకండీ అంత కష్టపడ్తారు. నన్ను మీరెలా చూసుకుంటారో….. ఎలా చూడగలరో…నాకు తెలియదా? ఇప్పుడు నేను అన్నీ వదిలేసి మీ చేయి పట్టుకొని, కొత్తగా కాపురానికి వచ్చినట్లు వచ్చినా నన్ను పువ్వుల్లో పెట్టుకొని  చూడరని, పువ్వులపై నడిపించలేరని తెలుసు. అక్కడ వుండే ప్రతి ముళ్లూ ఎంత వాడిగా వుంటుందో నాకు తెలుసు.  కానీ…. ఈ జీవన యాత్రలో మీతోడు నాకెంతో అవసరం. మీతోడు లేకుండా మమ్మల్ని ఈ
సమాజం గౌరవించేంత ఎత్తుకి ఎదిగితే మీలాంటి భర్తలకి భ్యార్యలుండరు, సేవలుండవు.’’ అని మనసులో అనుకుంటూ…
ప్రస్తుతం మానవ సంబంధాలని డబ్బుతో లెక్కకట్టి, వ్యాపార బంధాలుగా చేసుకుంటుంటే… మానవతా విలువల్ని పెంచుకుంటూ, మానవత్వంతో అత్త, మామల్ని ఆదరించి, భర్తని క్షమించి, స్వయంకృషిని నమ్ముకొని తనకు తానే ఆదర్శంగా నిలిచిన దేదీప్య మౌనం చూసి ఎప్పటిలా ఫీలవ్వకుండా …. సరికొత్త రాగాలను వింటున్నట్టు… కళ్లు మూసుకొని ప్రశాంతంగా పడుకున్న దీపక్‌ మనసు మౌనరాగాలను పలికింది.
అప్పుడు… దేదీప్య తన చీర కొంగుతో  అతని మోముపై చెమట బిందువుల్ని అద్దుతున్నట్లు… కురులతో ముఖాన్నంతా కప్పినట్లు… అద్భుతమైన కల వచ్చింది దీపక్‌కి.
దేదీప్య మాత్రం లక్ష్యం పేపర్‌లోని ఎడిటోరియల్‌ చదువుతూ… ‘ఇక ముందు పాఠకుల్ని నైరాశ్యపు అగాధాల్లోకి నెట్టివేసే సంపాదకీయాలకి స్వస్తి చెప్పి…. హృదయాంతరాలను విప్పి చూపితే  మనమెలా వుంటామో దాన్నే వ్యక్తీకరించి….దైనందిన జీవితంలోని అనుబంధాలను అక్షరాల్లోకి అనువదించాలి’ అని మనసులో అనుకొంటూ భర్త వైపు చూసింది. అతను కలలో నవ్వుకుంటున్నాడు. ఆ నవ్వునే చూస్తూ కూర్చుంది దేదీప్య.
నిద్రలో వున్న దీపక్‌ ఎప్పుడు మేల్కొన్నాడో తెలియదు కాని అతని చేయి దేదీప్య భుజాలచుట్టూ చేరి దగ్గరికి లాక్కుంది.
ఆ  చర్యకి… ఒక్కక్షణం…. ఆమె మనసులో ఏదో సంచలనం మొదలై…క్షణాల్లో అది గుండె నిండా వ్యాపించి ఆశ్చర్యపోయేలా చేసింది. కానీ… గతంలో తను తన అస్థిత్వాన్ని కోల్పోయి… ఒంటరిగా ఎవరు చూడకుండా బోరున ఏడ్చుకున్న క్షణాల కన్నా ఈ క్షణాలు ఎంతో రీలిఫ్‌గా అనిపించి….. ఆమె గుండె చప్పుడు ఆ గదిలోని ఎ.సి. చప్పుడుని ఆలింగనం చేసుకుంది.
ఇప్పుడు దేదీప్య మనసు…. పూలగుత్తిలా పైన వేళాడుతున్న ఖరీదైన షాండిలీర్‌లా దేదీప్యమానమై వెలిగింది.
ఆ వెలుగు వాళ్ల జీవితాలనే కాక…. లక్ష్యం పత్రికతోపాటు ప్రసరిస్తూ`తన                   అనుభవాలను పాఠాలుగా మార్చుకొని…. లక్షల లక్ష్యాలను వెలిగిస్తుంది.
 
‌ సమాప్తం
 
 
 
 
