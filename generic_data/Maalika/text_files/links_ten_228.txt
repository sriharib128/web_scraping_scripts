Jyothivalaboju
Chief Editor and Content Head

జ్యోతిశ్శాస్త్రములో శుక్రగ్రహానికి చిహ్నము ఒక వృత్తము, దాని క్రింద ఒక సిలువ లేక కూడిక చిహ్నము. ఈ శుక్రగ్రహపు గుర్తే  స్త్రీలింగానికి అంతర్జాతీయ చిహ్నము. ఇట్టి ఎనిమిది చిహ్నములతో చేయబడిన ఒక అష్టభుజి ఈ చిత్రమునకు మౌలిక అంశము (basic motif). మధ్యలో ఒక దీపము ఉంచబడినది. ఈ అష్టభుజాకారములను పదేపదే చేర్చగా లభించిన చిత్రమే యిది. ఇందులో పక్క పక్కన ఉండే రెండు అష్టభుజములకు ఒకే శుక్రగ్రహ వృత్తము ఉపయోగించబడినది. సౌష్ఠవ సిద్ధాంతముల రీత్యా ఈ చిత్రపు సౌష్ఠవము 4/m.2/m.2/m, అనగా చిత్రపు సమతలములో (horizontal plane) 45 డిగ్రీలకు ఒక దర్పణ సాదృశ్యము గలదు. ఇట్టి నిలువు అద్దములు నాలుగు ఉన్నవి. నిలువుగా ఉండే అక్షములో (z axis) 90 డిగ్రీల పరిభ్రమణము ద్వారా మారని చిత్రము మనకు లభిస్తుంది. ఇది కంప్యూటరుతో గీయబడిన ఒక రంగవల్లిక.
మహిళా దినోత్సవ శుభాకాంక్షలతో మాలిక పత్రిక మహిళా ప్రత్యేక సంచిక రెండవ భాగం మీకోసం. ఈ వారం పత్రికలోని ముఖ్యాంశాలు…

1. ధీర
2.  ఆరాధ్య -6
3. చిగురాకు రెపరెపలు
4. వెటకారియా రొంబ కామెడియా – 7
5. Dead people dont speak
6. స్పెషల్ పదచంద్రిక 
7. హాట్ హాట్ కూరగాయలు
8. సీతామహాసాధ్వి
9. Facets
10. మనిషి ఖరీదు 
11. ముఖం లేని చెట్టు
12. రససిద్ధి
13. ఆఖరి  మజిలీ
14. అనుకోని అతిధి
15. ప్రవర్తన
16. ఇది సరైన దారేనా?
17. అమ్మ ఓడిపోయింది 
18. ముహూర్త బలం 
19. ఫిట్నెస్ ఫ్రీక్

మనం తరచూ వింటుంటాం. చదువుతుంటాం. ప్రముఖ మహిళలు  అని.. ఎవరు వాళ్లు?? పుట్టుకతోనే ప్రముఖులు ఐనవారా? కృషితో శ్రమించి ప్రముఖులైనారా?  పెద్ద పెద్ద అవార్డులు, రివార్డులు, పత్రికలలో ఫోటోలు వస్తేనే ప్రముఖ మహిళలు అవుతారా??..పత్రికలలో, టీవీ చానెళ్లలో వచ్చేవాళ్లే ప్రముఖులా?? కాదు.. సమాజంలో, మన కుటుంబంలో, స్నేహితులలో సాధారణం కంటే ఎక్కువగా శ్రమించే, సాధించే మహిళలు ఎందరో ఉన్నారు. వారికి గుర్తింపు ఉందా? కనీసం వారిని తగురీతిలో గుర్తించి, ప్రశంసించి గౌరవిస్తున్నామా? ఏమో??
మన చుట్టూ ఉన్న ఎందరో అమ్మలు, అక్కలు, చెల్లెళ్లు, బామ్మలు, అత్తగార్లు, అమ్మమ్మలు … వీరిలో కొందరు స్పెషల్ అనిపిస్తుంది.. తమకోసం కన్నా తమ కుటుంబం, పిల్లల కోసం ఎన్నో కష్టాలకోర్చి  విజేతలవుతారు. కాని వారు అది ఒక ఘనకార్యంగా భావించరు. సరే కష్టపడ్డాంలే అనుకుంటారు. ఒక్కసారి ఆలోచిస్తే వారి విజయం వెనుక ఎంత శ్రమ, త్యాగం, కష్టం ఉందో అర్ధమవుతుంది. అలాటి అసామాన్యుమైన మహిళల గురించి మాలిక పత్రిక పరిచయం చేసే వినూత్న  శీర్షిక  “ధీర”..
మొదటగా పరిచయమవుతున్న ధీర.. శిరీష… హైదరాబాదు వాస్తవ్యురాలు.. ఇటీవలే పరిచయమైంది.. కాని తన గురించి తెలుసుకున్న తర్వాతే నాకు అలాటి మహిళలను పత్రిక ద్వారా నాకు వీలైనంత సమాచారం సేకరించి ధీర శీర్షికన పరిచయం చేయాలనిపించింది. తను పి.హెచ్.డి చేసింది. అనుకుంటే అది సర్వసామాన్యమే. చదువుకోవాలనే  కోరిక, డిగ్రీలు పెంచుకోవాలనే ఆకాంక్ష ఉన్నవాళ్లకు డిగ్రీ, పిజి తర్వాత పి.హెచ్.డి. సర్వసాధారణం. కాని శిరీష అసలు కథ వింటే వాహ్వా అనకుండా  ఉండలేము..
తన కథను తన మాటల్లోనే తెలుసుకుందాం మరి…
నా పేరు శిరీష. ఒక మధ్యతరగతి  కుటుంబంలో వరంగల్ పట్టణంలో పుట్టాను.  వరంగల్ లోని మంచి కాన్వెంట్ స్కూలులో చదువుతున్నాను. చిన్నప్పటినుండి పెరిగిన వాతావరణం, తల్లిదండ్రులు, టీచర్లు, స్నేహితులు, ఇరుగు పొరుగువారు అందరూ మంచివారే. ఒక మనిషి వ్యక్తిత్వం, సంస్కారం పుస్తకాలు చదివితే మెరుగుపడదు.. అతను పెరిగిన వాతావరణం. పరిసరాలు, చుట్టూ ఉన్న వ్యక్తులు చాలా ప్రభావితం చేస్తారు.  నేను స్కూలులో, కాలేజీలో మరీ వెనకాల బెంచి స్టూడెంట్ ని కాదు. మంచి మార్కులే అంటే ఫస్ట్ క్లాస్ మార్కులు వచ్చేవి.  పాస్ అవుతున్నా బానే ఉంది కదా అనిపించేది కాని నేను ఇంకా ఎక్కువగా సాధించాలి అన్న ఆలోచన రాలేదు. హ్యాపీగా స్కూలు, కాలేజీ, డిగ్రీ, పి.జి .. ఇలా పూర్తి చేసుకుంటూ వెళ్లా.  ఆ తర్వాత అధ్యాపక వృత్తిని ఎంచుకుని ఉద్యోగంలో చేరా.  అక్కడ కూడా నాకు వచ్చిన ఫీడ్ బాక్ best గా లేదు bad గా కూడా లేదు.  అంతే కాక నువ్వు ఇంకా ఎక్కువ శ్రమపడాలి. ఇది సరిపోదు. ఇంకా ఎక్కువ సాధించాలి అని ఎవరూ చెప్పలేదు. నాకు కూడా తట్టలేదు. చదువైంది, మంచి ఉద్యోగం . ఇంకేం చేస్తాంలే అని గడిపేసా.  పెళ్లయింది. కొత్త వాతావరణం, కొత్త మనుషులు, కొత్త చుట్టాలు, .. మొదట్లో కాస్త  ఉక్కిరిబిక్కిరి అయ్యాను. వీటితో పాటు భర్త నుండి కంప్లెయింట్లు… ప్రతీదాంట్లో ఎత్తిపొడుపులు, ఆరోపణలు, ఆక్షేపనలు.. ఇన్నేళ్లుగా నన్ను ఎవరూ నువ్వు బాగా చేయట్లేదు. నీకేమొచ్చు. ఏమీ రాదు. అని అనలేదు.  కాని మావారు మాత్రం “నువ్వు బట్టలు ఇంకా బాగా మడత పెట్టొచ్చుగా. హోటల్ కెళితే  ఎంత కావాలో అంత ఆర్డర్ చేయాలి . లేకుంటే వేస్ట్ అవుతోంది. ఆ మాత్రం తెలీదా.., నీకు లెటర్ రాయడం సరిగా రాదు. ఏం చదువుకున్నావ్. ఇంకా బాగా రాయలేవా??, నీకు ఈ కలర్ బావుండదు. మళ్లీ కట్టకు. అసలు ఎప్పుడైనా నీకు నువ్వు చూసుకున్నావా? నీకెలాంటి డ్రెస్సులు సూట్ అవుతాయో నీకు తెలుసా?కాలేజీలో ఇంకా బాగా చేయొచ్చుగా, రోజూ వెళ్లడం, పాఠాలు చెప్పడం, రావడం, నెలకోసారి జీతం తీసుకోవడం. ఇంతేనా.., మావాళ్లతో అలాగేనా మాట్లాడేది. మరీ అంత నిర్లక్ష్యమా? “అన్న ప్రశ్నలు ఎదురయ్యేవి. చాలా బాధపడ్డాను. ఇప్పుడు బానే ఉన్నా కదా ఇంకా ఎక్కువగా ఏం చెయ్యాలి. చెయ్యగలను. ఎందుకు చేయాలి?? అనుకునేదాన్ని. ఎవరి గొప్పతనం వాళ్లది. నేనెందుకు ఇంకా గొప్పగా ఉండాలని ఆరాటపడాలి నేనిలాగే ఉంటాను అంతే.. అని అనుకునేదాన్ని.

నా పిల్లలు తమ చదువులో పాస్ మార్కులు వస్తే చాలు ఫుల్ మార్కులు ఎందుకు రాలేదు అని కూడా పట్టించుకోలేదు. ఇవన్నీ చెప్తున్నా అని అత్తగారింట్లో నేనేదో కష్టాలు పడ్డాను. రాచి రంపాన పెట్టారు అని కాదు. పిల్లల కోసం, కుటుంబం కోసం కార్పోరేట్ ఉద్యోగం వదులుకుని కాలేజీలో లెక్చరర్ జాబ్ ఎంచుకోవడం మీద అందరూ మెచ్చుకున్నారు. అత్తారింట్లో నాకు తెలియనివి చెప్తూ, మెచ్చుకుంటూ, తప్పు చేస్తే సర్ది చెప్తూ ఉండేవారు. అలా ఒక్కొక్కటి నేర్చుకుంటూ, సర్దుకుని పోతూ అందరి మెప్పులు పొందాను.  ఇక మావారి కోసం ఇంకా కృషి చేయాలి. సాధించాలి. నాలోని సమర్ధతని నిరూపించాలి అన్న పట్టుదల మొదలైంది. అయిష్టంగానే మొదలెట్టినా మెల్లిమెల్లిగా నా జీవితం   మెరుగుపడసాగింది అనిపించింది. నా ఆలోచనా సరళి మారింది. పుస్తకాలు చదవడం. పెద్దవాళ్లను కలవడం, చర్చించడం, ట్రెయినింగ్ మొదలైనవి నాలో మార్పును తీసుకొచ్చాయి. మనిషిని, మనని ఒక వస్తువులా భావించుకుని  అయిష్టంగా, బాధటో, కోపంగా ఏదో సాధించాలి అని కాకుండా ఒక మనిషిలా చూడాలి అని అర్ధమైంది.   మనం పోయేటప్పుడు తీసుకుపోయేదేమీ లేదు. ఈ డబ్బు, ఈ పేరు, గుర్తింపు ఏదీ మన వెంట రాదు. అందుకే బ్రతికున్నప్పుడైనా సంతోషంగా మనకు నచ్చింది మన ఆత్మసంతృప్తి కోసం ఏదైనా సాధించాలి. సాధించగలం అనిపించింది.  రాన్రానూ విజ్ఞాన సముపార్జనతో పాటు వివేకం కూడా మరింతగా ఇనుమడించింది. అన్నీ ప్రణాలిక ప్రకారం చేయసాగాను. భర్త కోసం అయిష్టంగా మొదలెట్టినా అది నాకు . కాలేజీలో, పిల్లల చదువుల విషయంలో, అన్నింట్లో ఎంతో లాభపడిందని అర్ధమైంది. ఇంకా ఏదో నేర్చుకోవాలి. సాధించాలి అనే తపన మొదలైంది. ఈ విజ్ఞానతృష్ణకు అంతులేదనిపించింది..
తీరిగ్గా కూర్చుని ఆలోచిస్తే అనిపిస్తుంది..  నిజమేకదా ఇప్పుడు నేను జీవితంలోని అవకాశాలను సమర్ధంగా అందుకొన్నాను. సద్వినియోగపరుచుకున్నాను. నన్ను నేను మెరుగుపరుచుకున్నాను. మార్చుకున్నాను … ఈ మార్పు నాకు చదువు, ఉద్యోగంలోనే కాదు. కుటుంబం, స్నేహితులు, భర్త పిల్లలు, సమాజం అన్నింటా లాభించింది. ఈ మార్పు ఒక్కరోజులో వచ్చింది కాదు. అనుభవజ్ఞులైన వారితో పరిచయాలు, చర్చలు, పుస్తక పఠనం, కొత్త ఆలోచనలు, కొత్త భావాలు, ఆత్మనిబ్బరం ఇవన్నీ నా వ్యక్తిత్వాన్ని విశ్లేషించుకుని, మెరుగుపరుచుకుని ఉన్నత శిఖరాలను అధిరోహించేలా చేసింది. దీనికంతటికి ముఖ్యకారణం నా జీవిత భాగస్వామి విశ్వనాథ్.. మొదట్లో తన మాటలు నచ్చక, కోపం వచ్చినా, తిట్టుకున్నా, తను చెప్పింది నా మంచికోసం కదా అని తర్వాత తెలిసొచ్చింది. తను చెప్పిన ఈ మాట ఎప్పటికి మర్చిపోలేను.. “శిరీషా.. పిల్లలు పెద్దవాళ్లవుతున్నారు. ఇప్పుడు చిన్నవాళ్లు కాబట్టి ఏది కావాలన్నా నీ దగ్గరకే వస్తారు.నిన్నే అడుగుతారు. కాని వాళ్లు పెద్దవాళ్లయ్యాక కాలేజీకి వచ్చాక కూడా వాళ్లు ఏదైనా తెలియకుంటే నిన్ను అడగాలని నీకుండదా.. వాళ్లకు ఇంగ్లీషు గ్రామర్‌లో వచ్చే డౌట్లు, ప్రాజెక్ట్ వర్కులు, ఏదైనా సందేహాలు, సంకోచాలు అన్నీ నీతో పంచుకోవాలనుకోవా. పిల్లలకు అనుక్షణం, అన్ని విధాలుగా అందరికంటే  ఎక్కువగా అందుబాటులో  ఉండేది తల్లి మాత్రమే. అలాంటప్పుడు వాళ్ల అవసరాలకు కూడా సరియైన రీతిలో తల్లి ఉండాలి కదా. తల్లి చెప్పలేనప్పుడు వాళ్లు ఇతరత్రా మార్గాలు వెతుక్కుంటారు. చెడు స్నేహాలలో పడవచ్చు. మరి వాళ్లకు తగిన స్నేహితురాలిగా, గురువుగా, శ్రేయొభిలాషిగా, తల్లిగా నువ్వు ఉన్నావా? ఒక్కసారి ఆలోచించుకో..”
 
అందుకే నేను ఇంకా చదువుకోవాలి.  పి.హెచ్.డి  చేయాలి, నన్ను నేను up to dateగా ఉంచుకోవాలని నిర్ణయించుకున్నాను.  నా ఈ విజయంలో ఎంతో మంది తోడుగా ఉన్నారు. తోడ్పాటునిచ్చారు. రిసెర్చ్ కోసం బయట ఊళ్లకు వెళ్లినా, ఇంటికి రావడం ఆలస్యమైనా అత్తగారు ఏమనేవారు కాదు. పిల్లలను తనే చూసుకునేవారు, వాళ్ల భోజనం, సాయంత్రం పార్కుకు తీసికెళ్లడం,  రాత్రికి తినిపించి పడుకోపెట్టడం అన్నీ చేసేవారు. కాకతీయ యూనివర్సిటీలో రిజిస్టర్ చేసుకోవడం వల్ల ఐదేళ్లలో కనీసం అరవై సార్లన్నా వరంగల్ వెళ్లి ఉంటాను. సమాచారం సేకరించడానికి సుమారు మూడువేల మంది నిపుణులని కలవడం జరిగింది. కొందరు ముఖాముఖీ, కొందరు మెయిల్స్, కొందరు ఫోన్‌లు..  కుటుంబం, చిన్నపిల్లలు, అత్తమామలు, ఉద్యోగం అన్నీ చేస్తూ పి.హెచ్.డి చేయడం కష్టమే కాని అసాధ్యమేమీ కాదు అన్న నమ్మకం, ధైర్యం నాలో  కలిగింది.  కుటుంబ సభ్యులు సరే కాని నా చదువు, పరీక్షల సమయంలో ఇరుగు పొరుగు వాళ్లు కూడా సహకరించడం అదృష్టమే కదా.. ఒకసారి మావారి తన బిజినెస్ పని మీద విదేశాలకు వెళ్లి నప్పుడు నా కొడుకు నెలల పిల్లవాడు. అప్పుడే పరీక్షలు. పిల్లాడితో ఎలా రాయగలను, పరీక్ష వదిలేద్దామనుకున్నా.  కాని మా కుటుంబ స్నేహితురాలు డా.సరసిజగారు నేను అడగకుండానే నా పరిస్థితి తెలుసుకుని తనంతట తానే చొరవ తీసుకుని నాకు ధైర్యం చెప్పి ,నాతో వచ్చి పరీక్ష రాసినంత సేపు పిల్లాడితో బయట కూర్చున్నారు ఎటువంటి లాభాన్ని ఆశించకుండా, ఎటువంటి స్వార్ధం లేకుండా సాయం చేసే ఇలాంటివారిని చూసి నేను కూడా అవసరమైనవాళ్లకి తప్పకుండా సాయం చేయాలని నిర్ణయించుకున్నాను..
 
ఇక ముగిస్తానే..
నా థీసిస్ ఓక్ జర్మన్ పబ్లిషర్ పుస్తకంలా ప్రచురించాలని ఆలోచిస్తున్నారు. కాలేజీలో కూడా ప్రమోషన్, పిల్లలు చదువులో, సంగీతంలో రాణించడం… ఓహ్.. జీవితం ఎంత సంతోషంగా తృప్తిగా ఉంది అనిపిస్తుంది. ఇంకా తెలుసుకోవాలి, నేర్చుకోవాలి. సాధించాలి అనిపిస్తుంది. కొన్ని ఏళ్లుగా జరిగిన ఈ ప్రయాణంలో జీవితంలోని ఎన్నో కోణాలను, ఆశలను, కష్టాలను, ప్రశ్నలు, సమాధానాలు. ఎన్నో ఎన్నో గుర్తించి, నేర్చుకోవడం సాధ్యమైంది..
 
మట్టిలో విత్తనం గింజ నాటగానే సరిపొదు. ఆ మట్టిలోని సారం, మంచి నీరు, గాలి , వెలుతురు, చీడపీడలనుండి, జంతువులనుండి రక్షణ, అనుకూల వాతావరణం ఉంటేనే ఆ విత్తనం మొక్కై  వృక్షంగా ఎదుగుతోంది.
ధన్యవాదాలు
శిరీష

రచన: అంగులూరి అంజనీదేవి
”మీరేం చావొద్దు. అతన్నొక్కసారి పిలిపించి, మీ చిన్న తమ్ముడు దగ్గర కూర్చోబెడదాం!”
”ఎందుకు? వాడి దగ్గర కూర్చోబెట్టి అల్లుడికి మందు అలవాటు చేపిద్దామనా? అసలేంటే నీ ప్లానూ?”
”మందు కాదు. విందు కాదు. మీ తమ్ముడు చేత నాలుగు మంచి మాటలు చెప్పిద్దాం!”
”మంచిమాటలా! దయ్యాలు వేదాలు వల్లించినట్లు వాడి దగ్గర మంచిమాట లెక్కడున్నాయే! వాడసలే కొట్టి మాట్లాడే రకం. దానివల్లనే వాడి పిల్లలకి కూడా పెళ్లిళ్లు కాలేదు. అమ్మాయిలు బాగున్నారని నచ్చి ముందుకొచ్చిన వాళ్లు కూడా ”అబ్బో! వాళ్లబ్బ రౌడీ! ఆ తలనొప్పి మాకెందుకు?” అని తిరిగి చూడకుండా వెళ్లిపోతున్నారు. అలాంటివాడితో అల్లుడికి మంచిమాటలు చెప్పిస్తావా? కొంచెమైనా జ్ఞానముందా నీకు?”
”మంచిమాటలా! పాడా! అమ్మాయిని బాగ చూసుకోమని బెదిరించి పంపిస్తే సరిపోతుంది. ఇక మన జోలికి రాడు. మనం ఏం చేసినా నోరెత్తడు. మనం పెళ్లిలో ఇస్తామని చెప్పిన డబ్బులు, బంగారం, ప్లాట్‌ ఇవేమీ ఇవ్వకపోయినా ఏం కాదు” అంది.
”నీలాగా ఆలోచించేవాళ్లు వుండబట్టే అత్తగారిళ్లకు వెళ్లిన ఆడపిల్లలకి ఓ గౌరవం, విలువ లేకుండా పోతున్నాయి. అవి లేనప్పుడు ప్రేమాభిమానాలు ఎక్కడ నుండి వస్తాయి? నీరు, నీడ లేని అడవిలో బొంతల్లా పడి వుంటున్నారు. నా బిడ్డకి అలాంటి గతి వద్దు. నువ్వు హైదరాబాదు వెళ్లు ఆరాధ్యా!” అన్నాడు కూతురు వైపు తిరిగి శాంతారాం.
భర్త చెప్పేది నచ్చక ఒక్క ఉదుటున లేచి బయటకెళ్లింది రమాదేవి. వెళ్లి షాపులో కూర్చుంది.
”డాడీ! నేను హైదరాబాదు వెళ్లాలీ అంటే ఆయన నగల కోసం నాకు ఇచ్చిన మూడు లక్షలకి నేను సమాధానం చెప్పాలి. ఈ నగలు ఇక్కడే వుంచండి! డబ్బులిస్తే తీసికెళ్తాను” అంది.
”అంత డబ్బు ఇప్పుడు ఎక్కడ నుండి వస్తుంది ఆరాధ్యా!”
”మమ్మీ నగలు ఫ్యూరేగా నాన్నా!వాటిని తీసికెళ్తాను. ఈ లోపల నువ్వు డబ్బులు రెడీ చేసి కాల్‌చెయ్యి నగలిచ్చి డబ్బులు తీసికెళ్తాను. ప్రస్తుతం మా అవసరాలు కూడా తీరతాయి” అంది.
”వాటిని తీసికెల్తే మీ మమ్మీ బాధ పడుతుంది ఆరాధ్యా!”
”దేనికి డాడీ బాధ?”
”అదంతే ఆరాధ్యా! వాటిమీద ఎప్పటినుండో మమకారం పెంచుకొని వుంది మీ మమ్మీ!” అన్నాడు.
”మమ్మీకి నామీద కూడా మమకారం వుందిగా డాడీ!” అంది ఆరాధ్య.
”అది వేరు. ఇది వేరు తల్లీ!” అన్నాడు శాంతారాం.
”అదేంటో నాకర్థం కావటం లేదు డాడీ!”
”సునీల్‌కి పెళ్లయితే వాటిని వాడి భార్యకి ఇచ్చుకోవాలని వుంది ఆరాధ్యా! ఇప్పుడు నువ్వు వాటిని తీసికెళ్తే బాధపడుతుంది. వద్దని చెప్పదు. మంచమెక్కి దిగులు పడుతుంది. నీకు తెలుసుగా మీ మమ్మీ తత్వం. దాన్నెందుకు చెప్పు ఈ వయసులో బాధపెట్టటం…”
”అయితే నన్నేం చేయమంటారు డాడీ?”
”నిదానంగా పంపిస్తానమ్మా! నేను హేమంత్‌కి కాల్‌ చేసి చెప్పాను. మళ్లీ కూడా కాల్‌ చేస్తానని చెప్పాను. నీకు చెప్పలేదా?”
”చెప్పారు”
”మరి ఇంత లోపలే తొందరేంటి? పంపిస్తానన్నానుగా! నామీద నమ్మకం లేదా? నేనెటుపోతాను చెప్పు!”
”మరీ అంత నిష్ఠూరంగా మాట్లాడకండి డాడీ! మనం తప్పు చేశాం! ఇది చాలా సున్నితమైన సందర్భం. నాకు మీరు కావాలి… ఆయనా కావాలి”
”అదేనమ్మా! అందరం బాగుండాలి. ముఖ్యంగా నువ్వు బాగుండాలి. కొద్దిరోజులు ఇక్కడే వుండు. హేమంత్‌ వచ్చి తీసికెళ్తాడు”
”ఇక్కడ వుంటే నా ఉద్యోగం పోతుంది డాడీ!”
”సరే! వెళ్లు! నువ్వు వెళ్లినా మా ఇద్దరి మనసు నీ దగ్గరే వుంటుందమ్మా! ఎలా వుంటావో ఏమో అని…” అన్నాడు.
”అందరం మంచివాళ్లమే డాడీ! అందుకే బాగుంటాం! కానీ పరిస్థితులు కూడా బాగుండాలిగా!” అంది ఆరాధ్య.
”పరిస్థితులదేముందమ్మా! మనం ఎలా తిప్పుకుంటే అలా తిరుగుతాయి”
”అవి తిరగవు డాడీ! మనం తిరుగుతాం. ఈ నగలు మీ దగ్గర వుంచండి! హేమంత్‌ బ్యాంక్‌ అకౌంట్‌ నెంబర్‌ తీసుకొని డబ్బులు ఆయన అకౌంట్లో వేయండి! తొందరేం లేదు. టెన్షన్‌ పడకండి!” అంది ఆరాధ్య.
శాంతారాం నిజంగానే సంతోషపడ్డాడు.
ఆరాధ్య తల్లి దగ్గరకి వెళ్లి షాపులో కూర్చుంది.
”ఎందుకమ్మా ఇలా వచ్చావు?”
”నీతో మాట్లాడాలని వచ్చాను మమ్మీ!”
”అయితే ఇంట్లోకి పద. అక్కడ మాట్లాడుకుందాం!” అంటూ వెంటనే షాపు షెట్టర్‌ కిందకి లాగి ఆరాధ్యను ఇంట్లోకి తీసికెళ్లింది రమాదేవి. ఆరాధ్యను ఎప్పుడూ షాపులో కూర్చోనివ్వదు. పదిమంది వచ్చిపోతుంటారు. ఆరాధ్యను చూస్తే బావుండదని షాపులోకి రానివ్వదు.
ఇంట్లోకి వెళ్లాక ఆరాధ్య వైపు ప్రశాంతంగా చూసి ”మాట్లాడు ఆరాధ్యా!” అంది రమాదేవి.
”డాడీ హేమంత్‌ అకౌంట్లో మనీ వేస్తాడట మమ్మీ! నన్ను హైదరాబాదు వెళ్లమంటున్నాడు”
”నువ్వేమన్నావు?” వెంటనే అడిగింది రమాదేవి.
”వెళ్తానన్నాను. కానీ డాడీని కొంచెం త్వరగా మనీ వెయ్యమని చెప్పు మమ్మీ! లేకుంటే హేమంత్‌ ఊరుకోడు”
”ఆయన దగ్గర డబ్బులెక్కడివే! అన్నీ దొంగమాటలు. నిన్ను హేమంత్‌ దగ్గరకి పంపాలని వెదవ నాటకాలు ఆడుతున్నాడు. ఏం అవసరం లేదు. నువ్వు హేమంత్‌ దగ్గరకి వెళ్లకు…”
”మరి నేను ఎక్కడ వుండాలి?”
”హైదరాబాదులో లేడీస్‌ హాస్టల్సేమైనా కరువయ్యాయా? ఎక్కడుండాలి అంటావ్‌! వెళ్లి హాస్టల్లో వుండు” అంది రమాదేవి.
”పెళ్లయ్యాక హాస్టల్లో వుంటే బాగుండదు మమ్మీ! బయట విషయాలు నీకు తెలియవు. అందుకే ఇలా మాట్లాడుతున్నావ్‌!” అంది ఆరాధ్య.
”అయితే మీ ఫ్రెండ్సెవరైనా వుంటే వాళ్ల దగ్గరకి వెళ్లి వుండు”
”ఇదంతా ఎందుకు? ఆ డబ్బులేవో ఇస్తే హేమంత్‌ దగ్గరే వుంటాను కదా!”
”అవే వుంటే వాడిచేత ఇన్ని మాటలు పడతామా?” అంది బాధగా రమాదేవి. నన్ను అర్థం చేసుకో అన్నట్లు కళ్లనీళ్లు తుడుచుకుంది. అల్లుడ్ని తిట్టింది. ”ఏం అల్లుడో ఏమో అత్తంటే గౌరవం లేదు. బావమర్ధి అంటే ప్రేమ లేదు. మామ అంటే లక్ష్యం లేదు” అంటూ గొణిగింది.
ఆరాధ్యకు ఆందోళన మొదలైంది… ఎంత అడిగినా తల్లి డబ్బులిచ్చేటట్లు లేదు. తను ఏ ముఖం పెట్టుకొని హేమంత్‌ దగ్గరకి వెళ్లాలి? వెళ్లినా ఒక్కరోజు మౌనంగా వుండి మళ్లీ రోజూ డబ్బుల ప్రసక్తి తీసుకురాడా? అన్ని డబ్బుల్ని తనెక్కడ నుండి తేవాలి? ఫ్రెండ్స్‌ని అడిగినా అంత డబ్బు ఇస్తారా? ఒకవేళ ఫ్రెండ్స్‌ దగ్గర అప్పు చేస్తే హేమంత్‌ ఇప్పుడు పడ్తున్న ఇబ్బందుల్నే తను పడాల్సి వస్తుంది. అప్పుడు నెలనెలా కడుతున్న చిట్టీ ఆగిపోతుంది. అప్పు ఎందుకులే చెయ్యటం అనుకుని డబ్బుల్లేకుండా వట్టిచేతులతో వెళ్తే హేమంత్‌ ఏమంటాడో ఏమో! ఆ డబ్బులు గుర్తొచ్చినప్పుడల్లా ఆవేశపడొచ్చు. కొట్టొచ్చు. తిట్టొచ్చు. ఎంతయినా అవి డబ్బులు కదా! అందుకే భయంగా వుంది. తల్లి చెప్పినట్లు ఫ్రెండ్స్‌ దగ్గరకి వెళ్లాలని లేదు భర్త దగ్గరకే వెళ్లి వుండాలని వుంది. కానీ భర్త దగ్గరకి వెళ్లి వుంటే ఆత్మాభిమానం కొంచెం కూడా వుండదు. ఆత్మగౌరవాన్ని పూర్తిగా చంపుకోవాలి. అనుక్షణం అతన్ని తప్పించుకు తిరగాలి. దొంగలా వుండాలి. దొంగ బ్రతుకు తనకి ఇష్టంలేదు. అందుకే వెంటనే కిచెన్‌లోకి వెళ్లి తలుపు గడియపెట్టుకుంది ఆరాధ్య.
”ఎందుకే తలుపు మూసుకుంటావ్‌! నువ్వు బయటికిరా నీతో మాట్లాడాలి” అంటూ ఏదో అనుమానం వచ్చి ఏడ్చింది రమాదేవి. ఎంతసేపయినా ఆ ఏడుపు ఆగలేదు. తల్లి ఏడుపు వినలేక బయటకొచ్చింది ఆరాధ్య.
ఆరాధ్యతో రమాదేవి చాలాసేపు మాట్లాడింది.
తల్లి చెప్పినట్లు విని ఆ రాత్రి బయలుదేరి హైదరాబాదుకి వెళ్లింది ఆరాధ్య.
 
* * * * *
ఉదయాన్నే నిద్రలేచి ఎదురుగావున్న మిల్క్‌ పాయింట్‌ దగ్గరకెళ్లి పాల పాకెట్‌ కొనుక్కొని నాలుగు అడుగులు వెయ్యగానే, బ్యాగ్‌ తగిలించుకొని నడుచుకుంటూ వస్తున్న ఆరాధ్య కన్పించింది వాత్సల్యకి…
చూడగానే ఆశ్చర్యపోతూ ”ఏంటీ! ఈ టైంలో ఇటొస్తున్నావ్‌! ఎక్కడికెళ్తున్నావ్‌?” అడిగింది వాత్సల్య.
ఎప్పుడైనా వెంటనే సమాధానం చెప్పే ఆరాధ్య, మౌనంగా మెడచుట్టూ వున్న చున్నీని ఇంకాస్త దగ్గర చేసి పట్టుకుంటూ, జారిపోకపోయినా భుజానికి  వున్న బ్యాగ్‌ సరిచేసుకుంటూ నడుస్తోంది.
వాత్సల్య ఆరాధ్యకు మరికాస్త చేరువై భుజాలచుట్టూ చేయివేసి ”చెప్పవే?” అంది.
ఆరాధ్య మాట్లాడకపోవటంతో ఏదో గుచ్చుకుంటే అరిచినట్లు ఓ చిన్న అరుపు అరిచి ఆరాధ్య భుజాల చుట్టూ వేసిన చేతిని తీసేసింది వాత్సల్య.
”అర్థంకాక ”ఏమైందే? నా భుజం కత్తిలాగ గుచ్చుకుందా? అరిచావ్‌?” అడిగింది ఆరాధ్య.
”భుజం కాదు. నీ జుట్టు. చెత్తమీద చేయి పెట్టినట్లు ఆ జుట్టేంటే అంత రఫ్‌గా, అంత పొడవుగా మరీ హెవీగా వుంది. వీపంతా జుట్టే! దగ్గరకొచ్చి ముట్టుకుంటే చాలు చెంపలు, చేతులు గీరుకుపోయేలా వున్నాయ్‌! హేమంత్‌ ఎలా మేనేజ్‌ చేస్తున్నాడే!” అడిగింది వాత్సల్య.
హేమంత్‌ పేరు వినగానే పైకి ప్రకటించలేని చలనం కలిగింది ఆరాధ్యలో.
వెంటనే క్లిప్‌ పెట్టి వదిలేసి వున్న ఆరాధ్య జుట్టును గుప్పెట పట్టి పైకి లేపి వీపుపైకి నెమ్మదిగా వదులుతూ సరదాగా నవ్వింది వాత్సల్య.
”అప్పటి కవులు ఏం చూసేవారే ఈ జుట్టులో? అంగుళం, అంగుళం కొలుచుకుంటూ కవిత్వం చెప్పేవాళ్లట. నాకయితే గుచ్చుకోవటం తప్ప ఇంకే ఫీలింగ్‌ రావటం లేదు” అంది అల్లరిగా వాత్సల్య.
”కవుల సంగతి నాకు తెలియదు. హేమంత్‌ మాత్రం నా జుట్టుని బాగా మెచ్చుకునేవాడు” అంది ఆరాధ్య వాత్సల్య వైపు తిరిగి.
అప్పుడు చూసింది వాత్సల్య ఆరాధ్య ముఖంలోకి ”ఏంటే అలా వున్నావ్‌?” అంటూ నుదుటిమీద చేయిపెట్టి చూసి ”వేడిగా వుందేంటి జ్వరమా?” అడిగింది.
”జ్వరమేం లేదు. మా ఊరు వెళ్లాను. రాత్రంతా జర్నీ చేసి వచ్చాను కదా! అందుకే అలా వుందేమో!” అని ఆరాధ్య చెబుతుంటే ఆరాధ్య మొబైల్‌ రింగయింది. లిఫ్ట్‌ చేసి
”హలో… మమ్మీ! ఇప్పుడే ట్రైన్‌ దిగి వాత్సల్య దగ్గరకి వెళ్తున్నా…” అంది.
అవతలవైపు నుండి రమాదేవి ”మంచిపని చేస్తున్నావు ఆరాధ్యా! వాడి దగ్గరకి వెళ్తే ఒకసారి కాకపోయినా ఒకసారి ఫ్యూర్‌నగలు తెమ్మని టార్చర్‌పెడతాడు. నాకు తెలిసి వాడికి దూరంగా వుండటమే బెటర్‌” అంది. తల్లి గొంతులో చాలా సంతోషం విన్పించింది ఆరాధ్యకి.
ఆరాధ్య తల్లితో మాట్లాడుతుండగానే వాత్సల్య వుండే ఇల్లొచ్చింది.
”రావే!” అంటూ వాత్సల్య ఆరాధ్య చేయిపట్టుకొని ఆప్యాయంగా లోపలికి తీసికెళ్తూ ”నిన్ను చూస్తుంటే ఏదో సమస్యతో సతమతమవుతున్నట్లు భారంగా అన్పిస్తున్నావు. ఏం జరిగింది?”
”హేమంత్‌ ఇంట్లో లేడు. అతను లేకుండా ఇంట్లో వుండలేక ఇలా వచ్చాను” అంటూ అబద్ధం చెప్పింది. తర్వాత నెమ్మదిగా నిజం చెప్పొచ్చులే అనుకుంది.
”నాకు తెలిసి హేమంత్‌ ఎక్కడికీ వెళ్లడు. ఒకవేళ అతను ఇంట్లో లేకపోయినా అలవాటు చేసుకోవాలి. నైబర్స్‌ ఎవరో ఒకరు వుంటారుగా. తోడు పడుకోబెట్టుకుంటే సరి” అంది.
వాత్సల్య వాళ్ల రూంమేట్‌ సరయు ఇంకా నిద్ర లేవలేదు. సరయు కూడా వాత్సల్యతో పాటే సాఫ్ట్‌వేర్‌ జాబ్‌ చేస్తోంది. ఇద్దరు కలిసి చాలా రోజులుగా ఆ ఇంట్లో వుంటున్నారు.
వాత్సల్య కిచెన్‌లోకి వెళ్లి కాఫీ పెడుతూ ”రోజూ ఈ టైంలో కాఫీ నువ్వు పెడతావేమో కదా! ఇవాళ నా చేతి కాఫీ టేస్ట్‌ చూడు” అంది.
”నేను పెట్టను. హేమంత్‌పెడతాడు. మా ఇద్దరికి బాక్స్‌లోకి అన్నం, కర్రీ కూడా అతనే ప్రిపేర్‌ చేస్తాడు”
”అలా అయితే కష్టం కదా!”
”ఎవరికి?”
”హేమంత్‌కి…”
”ఇక ముందు ఆ కష్టం హేమంత్‌కి వుండదులే!”
”ఎందుకుండదు. మొన్న ఇంటికెళ్లి వంటేమైనా  నేర్చుకొని వచ్చావా ఏం?”
”లేదు. మా మమ్మీ నేను వంట ఇంట్లోకి వెళితేనే తిడుతుంది. కాళ్లు విరగ్గొడతా అంటుంది”
”అదేంటి?”
”ఈ రోజుల్లో అమ్మాయిలు వంటలు చెయ్యరట… నన్ను బి.టెక్‌ చేయించింది వంట చెయ్యటానికి కాదట. అందుకే నాకు వంటరాదు”
”మరి హేమంత్‌ ఏమీ అనడా?”
”ప్రేమ ఎక్కువగా వున్నప్పుడు ఏమీ అనడు. తక్కువగా వున్నప్పుడు మాత్రం…” అంటూ ఆరాధ్య వాత్సల్య ఇచ్చిన కాఫీ కప్పు అందుకొంది.
తను కూడా ఓ కాఫీ కప్‌ పట్టుకొని ఇంట్రెస్టింగ్‌గా ”ఆ… చెప్పు! చెప్పు! తక్కువగా వున్నప్పుడు ఏమంటాడు?” అంది.
ఆరాధ్య వెంటనే చేతిలో వున్న కప్పుని స్టౌపక్కన పెట్టి మెడచుట్టూ వున్న చున్నీని నడుంకి కట్టుకొని హేమంత్‌లా యాక్షన్‌ చేస్తూ నాలిక మడతపెట్టి
”అసలు మీ మమ్మీ ఇన్ని రోజులు నీకు వంటనేర్పకుండా ఏం చేసిందే? వంట రాదు, టైంకు నిద్ర లేవడం రాదు. చేసిపెట్టింది తినడం రాదు.అదేం అంటే మా అమ్మాయి అంటే మాకు ప్రేమంటారు! ఏం ప్రేమే మీవాళ్ల ప్రేమ. అసలు మీ వాళ్ళకి నీమీద ప్రేమ వుందా? వుంటే ఇలాగేనా వుండేది?” అని ఎంత వుడుక్కుంటాడో” అంది.
ఆరాధ్య చెప్పే విధానం చూసి వాత్సల్య తనలో తాను నవ్వుకుంటూ ఒక కప్పు కాఫీని చిన్న సైజు ప్లాస్క్‌లో పోసింది ”ఇది సరయు లేవగానే తాగి స్నానం చేసి రెడీ అవుతుంది.  నేను ఈ లోపల వంటచేసి తనకు నాకు బాక్స్‌ రెడీ చేస్తాను. నీక్కూడా ఇవాళ ఇక్కడే బాక్స్‌ పెడతాను. రెడీ అవ్వు ఇంకో వారం రోజుల వరకు వంట డ్యూటి నాదే. ఆ తర్వాత వారం సరయు చేస్తుంది”
”బావుంది మీపని…” అంది ఆరాధ్య.
”బాగుందా! ఏం బాగుందే! ఈ ఇంట్లో నేను, సరయు ఇద్దరమే అయ్యాం. ఇంకో మెంబర్‌ మాతో కలిస్తే ఎకనామికల్‌గా సపోర్ట్‌ వుండేది. అన్నీ షేర్‌ చేసుకునేవాళ్లం.అన్నీ అంటే రెంట్‌, కరెంట్‌, రేషన్‌ ఎట్‌సెట్రా! అదే ఆలోచిస్తున్నాం! మన ఆఫీసులోనే సింగిల్‌గా ఎవరైనా వుంటే మా గదిలో జాయిన్‌ చేసుకుందామని…” అంది వాత్సల్య. ఒకప్పుడు ఏ ఐటమ్‌ ఎంత రేటు వుండేదో ఇప్పుడుఎంత పెరిగిందో వివరించింది. వాత్సల్య చెప్పేది నిజమే. ఆదాయం పెరిగింది. అంతకు మించిన ఖర్చులు పెరిగాయి. అవసరాలు ఎక్కువయ్యాయి. వాటికి తగినట్టుగా పోటీ పెరిగింది. పోటీపడాలన్న ఫ్యాషన్‌ పెరిగింది.
సరయు అప్పుడే నిద్రలేచి ప్లాస్క్‌లో వున్న కాఫీ తాగుతూ వాళ్ల దగ్గరకి వచ్చింది. వాత్సల్య ఆరాధ్యను సరయుకు పరిచయం చేసింది.
ముగ్గురు రెడీ అయి ఆఫీసుకెళ్లారు.
 
* * * **
ఆరాధ్య ఊరెళ్లి పదిరోజులు దాటినా తిరిగా హైదరాబాదు రాలేదని హేమంత్‌ ఆలోచనలో పడ్డాడు. ఫోన్‌ చేస్తే ఆరాధ్య లిఫ్ట్‌ చెయ్యటం లేదు. వాళ్ల నాన్న గారు కూడా అంతే! చెయ్యగా, చెయ్యగా ఒకసారి రమాదేవి లిఫ్ట్‌ చేసి ”వస్తుందిలే బాబు! తొందరేముంది?” అంది.
వాళ్లకి తొందర లేకపోవచ్చు తనెలా వుండాలి? కంప్యూటర్‌ ముందు కూర్చొని వర్క్‌ చేస్తుంటే కళ్లకి ఆరాధ్యనే కన్పిస్తోంది.ఒకటి చెయ్యబోయి ఇంకొకటి చేస్తున్నాను. ఇంకొకటి చెయ్యబోయి మరొకటి చేస్తున్నాను. డిలీట్‌ చెయ్యాల్సిన వాటిని వుంచుతున్నాను. వుంచాల్సిన వాటిని డిలీట్‌ చేస్తున్నాను. మైండ్‌ మొత్తం డిస్టర్బడ్‌గా వుంది. ఎటూ ఆలోచించలేకపోతున్నాను. ఏం చేయలేకపోతున్నాను. వాళ్లకేం వాళ్లేమైనా మాట్లాడతారు.
ఆరాధ్య తల్లిదండ్రులు ఎలాంటివారో హేమంత్‌కి ఇప్పుడిప్పుడే తెలుస్తోంది. సునీల్‌కి కడుపు నిండా తిండిపెట్టి పెంచితే కూతురికేమో ”నువ్వంటే మాకు ప్రేమ” అంటూ మాయను పెట్టి పెంచారు. ఆ మాయ వల్లనే, ఆ మోసపు మాటల వల్లనే ఆరాధ్య మూర్ఖంగా తయారయింది. ఆ మూర్ఖానికి తోడుగా పెళ్లికి ముందు ఏం నూరిపోశారో ఏమో పెళ్లి అయిన క్షణం నుండే చెప్పినమాట వినేది కాదు. ప్రేమగా మాట్లాడేది కాదు. ప్రేమగా చూసేది కాదు. అలిగేది. ఆవేశపడేది. పిచ్చిగా అరిచేది. ఎంత ముద్దు చేసినా అలక నుండి దిగేది కాదు.
తినమని చెప్పగానే తినదు. పిలవాలి. బ్రతిమాలాలి. ఎప్పుడో తింటుంది. దాని కోసం గంటలు గంటలు టైం పడుతుంది. అప్పటికే మిడ్‌నైట్‌ దాటేది. ఏ ఐటమ్‌ చేసి పెట్టినా నచ్చేది కాదు. ‘నువ్వు చేసింది ఒక్కటి కూడా మా మమ్మీ చేసినట్లు లేదు. టేస్ట్‌లెస్‌. తినలేకపోతున్నా… ఆకలిని తట్టుకోలేక రోజంతా జ్యూస్‌లు తాగి, తాగి చచ్చిపోతానేమో!’ అంటుంది. ఏదో పెద్ద నేరం చేసినవాడిని చూసినట్లు చూస్తుంది. అలా ఎందుకు చూస్తుందో ఒక్కోసారి అర్థంకాక ”ఎందుకలా చూస్తావ్‌ ఆరాధ్యా?” అని అడిగితే
”నాకు యాపిల్‌ కంపెనీ లాప్‌ట్యాప్‌ని వాడాలని వుంది. మీరేమో ‘ఇంట్లో నుండి కనెక్టయి చేసే ఆఫీస్‌ వర్క్‌ నీకేముంటుంది’ అంటారు. వర్క్‌ లేనంత మాత్రాన లాప్‌టాప్‌ కొనరా? ఆఫీస్‌ వర్క్‌ లేనంత మాత్రాన లాప్‌టాప్‌తో వేరే అవసరాలేం వుండవా? మీకేం! మీరు కంపెనీ వాళ్లు ఇచ్చిన ల్యాప్‌టాప్‌ని వాడుతున్నారు. మీరు ఓ.కె. మరి నేను?నేను కూడా మీలాగే బి.టెక్‌ చేసిన అమ్మాయిని కదా! నాకుండదా లాప్‌టాప్‌ యూజ్‌ చెయ్యాలని? యాపిల్‌ కంపెనీ కాకపోయినా కనీసం లెనోవా కంపెనీదైనా కొనివ్వొచ్చు కదా! ఎన్నిసార్లు రిపీట్‌ చేసి అడిగినా ‘నో’ అంటారే కాని కొనిస్తున్నారా? ఆ మాత్రం డబ్బుల్లేనప్పుడు పెళ్లెందుకు చేసుకున్నారు? అసలు పెళ్లికి ముందు నాకు ఎన్నెన్ని ఎక్స్‌పెక్టేషన్స్‌ వుండేవి. అవన్నీ రివర్సయ్యాయి” అంటూ ముఖం పక్కకి తిప్పేసుకుంటుంది. అటు తిప్పిన ముఖం ఇటు తిరగాలీ అంటే దానికో రోజు పట్టేది. అయినా భరించాడు. కొద్దికొద్దిగా మార్చుకోవచ్చులే అనుకున్నాడు. ఈ లోపలే గోల్డ్‌ గొడవ వచ్చి వెళ్లిపోయింది. వెళ్లిపోయినా ఇన్నిరోజులా వుండేది? వెంటనే రావొద్దా! కనీసం ఫోన్‌ అయినా చెయ్యొద్దా! అక్కడే వుండిపోతే ఇక్కడ జాబ్‌ సంగతేంటి? ఆ జాబ్‌ రావటానికి తనెంత కష్టపడ్డాడు? అది తెలిసే ఇన్నిరోజులు వుందా?
కాశిరెడ్డితో జరిగింది మొత్తం చెప్పాడు హేమంత్‌. అది విని కాశిరెడ్డి ఆశ్చర్యపోలేదు. ‘గోల్డే కాదు హేమంత్‌! రిసెప్షన్‌లో ఆరాధ్యకి వాళ్లు కట్టిన చీర కూడా నువ్వు ఇచ్చిన ఇరవై అయిదువేలు చేసి వుండదని మా వదినలు అప్పుడే అన్నారు. వాళ్లు మన దగ్గర షాపింగ్‌ చెయ్యకపోవటం కూడా ఇలా చెయ్యాలన్న ప్లాన్‌తోనే! అది విని నాకే అన్పించింది మోసాలు ఇలా చేసేవాళ్లు కూడా వున్నారా అని… డబ్బు పాపిష్టిది. ఏమైనా చేయిస్తుంది. కానీ నువ్వు ఇవేం మనసులో పెట్టుకోకుండా వాళ్ల ఊరెళ్లి ఆరాధ్యను తీసుకురా!” అన్నాడు.
కళ్యాణమ్మ కూడా అదే చెప్పింది. ”నువ్వు ఆరాధ్యను ఎక్కువ రోజులు వాళ్ల మమ్మీకి దగ్గరగా వుంచొద్దు హేమంత్‌! ఎందుకంటే ఇంతవరకు నువ్వు చెప్పినదాన్నిబట్టి చూస్తుంటే ఆరాధ్య మీద వాళ్ల మమ్మీ ప్రభావం ఎక్కువగా వున్నట్లనిపిస్తోంది. నిజానికి రమాదేవికి వాళ్ల కూతురంటే ప్రేమకన్నా అసూయనే ఎక్కువగా వుంది. ఆ అసూయతోనే కూతురు వైభవాన్ని కంటినిండుగా చూడలేక ఆరోజు రిసెప్షన్‌లో ఒకరికి తెలియకుండా ఒకర్ని రెచ్చగొట్టింది. ఆవిడ తత్వం ఇదీ అని తెలియని వాళ్ల బంధువులంతా కాట్లకుక్కల్లా అరుచుకున్నారు. పనిలో పనిగా రమాదేవి నన్నుకూడా అనవసరంగా బ్లేమ్‌ చేసింది. ఆవిడ దగ్గర నాలాంటి వాళ్లు ఒక్కక్షణం వుండాల్సి వచ్చినా తమ హుందాతనాన్ని పక్కన పెట్టి ఆమెలాగే చిల్లరగా బిహేవ్‌ చెయ్యాల్సి వస్తుంది. నాకు అలా చెయ్యటం ఇష్టం లేకనేమో అంకుల్‌ని తీసుకొని ఇంటికెళ్లిపోయాను. మేమలా వెళ్లిపోతే నువ్వు బాధపడతావని నాకు తెలుసు. కానీ నేను బాధపడుతూ అక్కడ వుండలేకపోయాను. పెళ్లిళ్లలో ఇలాంటివి మామూలే! ఇప్పుడు నీకు ఆరాధ్య ముఖ్యం. వెంటనే వెళ్లి ఆరాధ్యను హైదరాబాదు తీసుకురా! వాళ్ల దగ్గర వుంచొద్దు” అంది.
కాశిరెడ్డి, కళ్యాణమ్మ చెప్పింది విని ఆరాధ్యను  తీసుకురావాలని ఊరు బయలుదేరాడు హేమంత్‌.
* * * *
హేమంత్‌ ట్రైన్లో కూర్చుని ప్రయాణం చేస్తున్నాడు.
అతనికి ఎప్పుడెప్పుడు ఆరాధ్యను చూద్దామా అని వుంది.
అతనికి ఎదురుగా వున్న సీట్లో ఒక నడివయస్కురాలు కూర్చుని అతన్నే చూస్తోంది. ఆమె ఎందుకలా చూస్తుందో హేమంత్‌కి అర్థం కాలేదు. ఆమె అతన్ని చూడటమే కాదు. పలకరించాలని కూడా చూస్తోంది. మళ్లీ ఎందుకో వెనక్కి తగ్గుతోంది. ‘ఈమె ఎవరు? నన్నే చూస్తోంది?’ అని మనసులో అనుకున్నాడే కాని అతనామె వైపు పరిశీలనగా చూడలేదు.
లాప్‌టాప్‌ ముందు పెట్టుకొని ఆఫీసు వర్కేదో వుంటే సీరియస్‌గా బ్రౌజ్‌ చేసుకుంటున్నాడు.
ఒక అర్థగంట ప్రయాణం చేశాక ”బాబూ! నీపేరు రాకేష్‌ కదూ!” అంది.
”నాపేరు రాకేష్‌ కాదమ్మా! హేమంత్‌!” అన్నాడు. అప్పుడు కూడా అతనామె వైపు చూడకుండా లాప్‌టాప్‌లో ఏదో సైట్‌ ఓపెన్‌ చేసే మూడ్‌లో వున్నాడు.
”నువ్వు అబద్దం చెబుతున్నావు. నీ పేరు రాకేష్‌నే!” అంది.
అప్పుడు చూశాడు ఆమె వైపు హేమంత్‌. అతని చూపులు ఆమె ముఖం మీదకి మళ్లకముందే చేతి మీద గాయాన్ని చూశాయి. అది చాలా పాత గాయం. చూడగానే మనసు కళుక్కుమంది.
”అమ్మా! మీరేదో కన్‌ఫ్యూజన్‌లో వున్నారు” అన్నాడు చాలా నమ్రతగా. అతనంత నమ్రతగా మాట్లాడటానికి కారణం ఆమెలోని హుందాతనం. వేష భాషలు. అతని వయసు అబ్బాయిలు ఎవరైనా ఆమెను చూడగానే ‘అమ్మా!’ అని మర్యాద ఇస్తూ మాట్లాడేలా వుందామె.
”నాకు స్పష్టంగా తెలుసు. నువ్వు రాకేష్‌వే! నీకు ఆరాధ్య తెలుసు కదూ?”
”తెలుసు. ఆరాధ్య నా భార్య. రాకేష్‌ మాత్రం నా పేరు కాదు”
”వాత్సల్య నిన్న ఫోన్లో ఆరాధ్య గురించి చెప్పినప్పుడే అనుకున్నాను. ఆరాధ్యను నువ్వే పెళ్లి చేసుకొని వుంటావని, పెళ్లయి మూడు నెలలు కాకముందే మోజు తీరి వదిలేసి వుంటావని…”
”ఆరాధ్యను నేను వదిలేశానా? వాత్సల్య అలా ఎందుకు చెప్పింది?”
”అబద్ధం చెప్పలేక… ఎందుకంటే ఇప్పుడు ఆరాధ్య వుండేది వాత్సల్య దగ్గరే కాబట్టి…”
షాక్‌ తిని ”ఆరాధ్య వాత్సల్య దగ్గర వుందా? ఊరెళ్లిన ఆరాధ్య వాత్సల్య దగ్గర ఎందుకుంది? ఈ మధ్యన సిమ్‌ ఛేంజ్‌ చేసిందో ఏమో వాత్సల్య నాకు కాంటాక్ట్‌లో లేదు”అన్నాడు.
”మనసు మంచిది కానప్పుడు మంచి పనులు చెయ్యనప్పుడు ఎవరూ మనకు కాంటాక్ట్‌లో వుండరు”
”ఎందుకమ్మా మీరింత కోపంగా మాట్లాడుతున్నారు? మీరెవరు?”
”నేనెవరైతే ఏంలే! ఆరాధ్యకు జాబ్‌ ఇప్పిస్తానని, హైదరాబాదు రమ్మని, రైలెక్కగానే హ్యాండిచ్చావు. ఇప్పుడు పెళ్లి చేసుకొని హ్యాండిచ్చావు! ఎందుకయ్యా అబ్బాయిలు మరీ ఇంత దిగజారిపోతున్నారు? వ్యక్తిత్వం వుండదా మీకు? రోజురోజుకి ఏం నేర్చుకుంటున్నారు” అని కోపంగా లేచి వాష్‌బేసిన్‌ వైపు వెళ్లింది.
బిత్తరపోయి చూశాడు హేమంత్‌.
ఆమెను చూస్తుంటే ఇప్పుడే కొత్తగా చూసినట్లు లేదు. ఎన్నో యుగాల ముందు నుండే చూసినట్లుంది. ముఖ్యంగా ఆమె నడక తన తల్లి నడకలా వుంది.ముఖం కూడా తన తల్లిలాగే వుంది. మాట్లాడుతున్నప్పుడు ఆ గొంతు కూడా అలాగే ఉంది.
వాష్‌బేసిన్‌ దగ్గర నుండి ఆమె తిరిగి రాలేదు. అక్కడే నిలబడి నాప్‌కిన్‌తో ముఖం తుడుచుకుంటోంది. ఈసారి ఆమెను పరిశీలనగా చూడాలనుకున్నాడు. ఆమె కోసం ఆతృతగా ఎదురుచూస్తున్నాడు.
ఆమె వచ్చింది. ఎప్పటిలాగే తన సీట్లో కూర్చుంది. హేమంత్‌ వైపు చూడకుండా కిటికీలోంచి బయటికి చూస్తూ కూర్చుంది. హేమంత్‌ మాత్రం ఆమె చేతిపై వున్న మచ్చనే చూస్తున్నాడు. ఆ మచ్చ ఇరవై సంవత్సరాల నాటిది. కాలం గతించినా మచ్చ మాత్రం అలాగే వుంది. దాన్ని చూస్తుంటే తండ్రి గుర్తొచ్చాడు హేమంత్‌కి… అప్పుడు హేమంత్‌ వయసు ల్యాబ్‌లో వచ్చిన మెడికల్‌ రిపోర్ట్స్‌ ప్రకారం ఆరు సంవత్సరాలు.
అతను హేమంత్‌ని వదిలెయ్యమని భార్యతో గొడవ పెట్టుకున్నాడు. ఆమె బాబును వదిలెయ్యనని భర్తతో తెగేసి చెప్పింది. ఆయన వినలేదు. ‘ఎన్నిసార్లు చెప్పాలే నీకు? వాడిని ఇంట్లో వుంచొద్దని… నా మాటంటే నీకు లెక్క లేదా? విలువ లేదా? నిన్నేం చేస్తానో చూడు” అంటూ ఇనుపరాడ్‌ను ఎర్రగా కాల్చి హేమంత్‌ కళ్లముందే ఆమె చేతిమీద పెట్టాడు. ఆమె కెవ్వున అరిచి ”నేనైనా చస్తాను కాని బాబును మాత్రం విడిచిపెట్టను” అంది మొండిగా. ఆయన రౌద్రంగా చూసి ఆమెను కాల్చిన చోటే మళ్లీ మళ్లీ కాల్చి బయటకెళ్లిపోయాడు. తల్లి ఏడుస్తుంటే హేమంత్‌ కూడా ఏడ్చాడు. ఆమె కాలిన బాధను కూడా పట్టించుకోకుండా హేమంత్‌ని ఆత్రంగా ఒడిలోకి లాక్కుంది. ”నా కన్నా! నా బాబు! నా తండ్రీ! ఎలా వదలాలిరా నిన్నూ! దేవుడు నాకెందుకీ శిక్ష వేశాడు. ఏం పాపం చేశానని…”అంటూ గొంతు నరాలు తెగేలా ఏడ్చింది. తల్లి చెంపల మీద కారుతున్న కన్నీళ్లను తుడిచాడు హేమంత్‌. గబుక్కున హేమంత్‌ చేతుల్ని పట్టుకొని అపురూపంగా చూసుకుంటూ ముద్దు పెట్టుకుంది. ఆ సంఘటన ఎప్పుడు గుర్తొచ్చినా హేమంత్‌ కదిలిపోతుంటాడు. ఇది తన జీవితంలోనే జరిగిందా! అని నిస్తేజంగా చూస్తూ కూర్చుంటాడు. ఫ్రెండ్స్‌ వచ్చి లేపేంత వరకు లేవడు. ఇప్పటికీ ఆ అనుభవాలను మరచిపోలేదు. తల్లినీ మరచిపోలేదు.
కళ్లముందు వున్నా లేకున్నా మనిషి తను చనిపోయే వరకు గుర్తుపెట్టుకునేది తల్లిని మాత్రమే! కారణం తల్లికి వుండే ఆధారాలు, ఋజువులు ఇంకే ప్రాణికి వుండవు. సృష్టిలో మనిషికి ఏ అనుబంధాన్నైనా ఒకరు పరిచయం చెయ్యాల్సిందే! కన్నతల్లి ఒడి వాసనను ఒకరు పరిచయంచెయ్యాల్సిన అవసరం వుండదు. ఎందుకంటే మనిషి పుట్టేది అక్కడే! ఉష్ణపక్షిలా సేదదీరేది అక్కడే!
ఆమె అలాగే కూర్చుని కిటికీపై మోచేయి వుంచి ఆలోచనగా బయటికి చూస్తోంది.
ఆమెకు ఎదురుగా కూర్చుని వున్న హేమంత్‌ ఆర్తిగా, ఆబగా, ఆర్ధ్రంగా, అపూర్వంగా ఆమెను చూస్తున్నాడు. ఈమె తన తల్లీ అన్న భావన అతనికి చాలా గొప్పగా అద్భుతంగా, అద్వితీయంగా వుంది. తనలో కలుగుతున్న ఎమోషన్స్‌ని కంట్రోల్‌ చేసుకుంటూ…
”అమ్మా! మీ పేరు లక్ష్మీ శార్వాణి కదూ?” అని నెమ్మదిగా అడిగాడు తన అనుమానాన్ని నివృత్తి చేసుకోవాలని…
ఆమె ఉలిక్కిపడింది. ఒక్కక్షణం ఆమె ఎక్కడుందో ఆమెకే అర్థం కాలేదు. ఆశ్చర్యపోయింది. ఎందుకంటే ఆమె పేరుకు ముందు లక్ష్మీని తీసేసి చాలా కాలమైంది. ఉపేంద్ర కూడా శార్వాణి అనే పిలుస్తాడు. ఆమె ఎవరికి చెప్పినా శార్వాణి అనే చెబుతుంది. ఈ అబ్బాయికి తన పూర్తిపేరు ఎలా తెలిసింది?
”ఎవరు బాబు నువ్వు? నా పూర్తి పేరు చెబుతున్నావ్‌! అది నన్ను లోగడ అందరూ పిలిచిన పేరు. ఇప్పుడు వుట్టి శార్వాణినే! కానీ అప్పటి నా పేరు ఇప్పుడు నీకెలా తెలిసింది?” అంది.
హేమంత్‌ ఒక్కక్షణం మాట్లాడలేదు.
”చెప్పు బాబు! ఎవరు నువ్వు?”
”మీరు కని, ఆరు సంవత్సరాలు పెంచి, అంతు తెలియని వింత వ్యాధితో బాధపడుతున్న నన్ను డబ్బులు ఖర్చవుతాయని హాస్పిటల్లో చేర్పించకుండా ఎక్కడో వదిలేస్తే విధి నన్ను ఇంతవాడిని చేసి, ఇప్పుడు మళ్లీ ఎందుకో ఏమో నన్ను నీకు కనబడేలా చేసింది. కాదు కాదు నిన్ను నాకు కనబడేలా చేసింది. ఇది మరీ చిత్రంగా వుందమ్మా!” అన్నాడు.
విపరీతంగా చలించిపోయింది శార్వాణి. చెట్టంత పెరిగి, కత్తిలా చురుగ్గా వున్న ఈ అబ్బాయి తను కన్న కొడుకా? ఇంతవాడై మళ్లీ తనకు కన్పిస్తాడని ఆరోజు తను ఊహించిందా? దేవుడు ఎంత గొప్పవాడు. ఆయన ఎప్పుడు ఎవరికి ఏదివ్వాలో అప్పుడే ఇస్తాడంటారు. ఇలాంటిదేనా!! సంతోషంతో ఆమె నోట మాట ఆగిపోయింది. కంటి నిండుగా హేమంత్‌ను చూస్తూ రెప్పలు ఆర్పటం మరచిపోయింది.
”ఏంటమ్మా మాట్లాడకుండా చూస్తున్నావ్‌! ‘ఈ హేమంత్‌ ఎవరో! ఇతనేంటి నా కొడుకేంటి!’ అన్న అనుమానమా!!”
”లేదు హేమంత్‌! నా గతం నాకు గుర్తుంది. నువ్వూ నాకు గుర్తున్నావ్‌! కానీ ఎలాంటి పరిస్థితిలో నేనలా చెయ్యాల్సి వచ్చిందో! ఏమి ఆశించి చేశానో నీకు తెలియదు. తెలుసుకునేంత వయసు అప్పుడు నీకు లేదు. ఇప్పుడు చెబుతాను విను. లేకుంటే ‘మా అమ్మ నన్ను వదిలేసింది’ అన్న చెడు భావనే నీలో వుంటుంది. అది పోవాలి”
”అదంతా ఇప్పుడెందుకమ్మా! నాకు వాత్సల్య మొబైల్‌ నెంబర్‌ వుంటే ఇవ్వు. నువ్వు చెప్పింది నిజమైతే నేనిప్పుడే వాత్సల్యతో మాట్లాడాలి”
”నేను చెప్పింది నిజమే హేమంత్‌! ఒకప్పుడు ఆరాధ్య ఇదే ట్రైన్‌లో నాకు పరిచయమైంది. ఆమెకు జాబ్‌ ఇప్పిస్తాను హైదరాబాదు రమ్మని రాకేష్‌ అనే అబ్బాయి మోసం చేశాడు. అది తెలిసి జాలిపడి ఆమెను నాతో తీసికెళ్లాను. జాబ్‌ సర్చింగ్‌లో ఆమెకు వాత్సల్య అయితే హెల్ప్‌గా వుంటుందని వాత్సల్య  నెంబర్‌ ఇచ్చి వాత్సల్యను పరిచయం చేశాను. జాబ్‌ వచ్చేంత వరకు నా దగ్గరే షెల్టరిచ్చాను. కానీ ఒక రోజు అనుకోకుండా ఆరాధ్యని నీ బైక్‌ మీద చూశాను. రాకేష్‌తో తిరుగుతుందని అపార్థం చేసుకున్నాను. ఆమె ఎంత చెప్పినా వినకుండా బలవంతంగా ఇంట్లోంచి వెళ్లగొట్టాను. అప్పటి నుండి ఆమె నాకు టచ్‌లో లేదు. కానీ వాత్సల్య ఫోన్‌ చేసినప్పుడు ఆరాధ్య గురించి చెబుతుంటుంది. ఇన్ని రోజులు తెలియదు కాని ఇప్పుడు ఆరాధ్య నా కోడలే అని తెలిసి ఆనందంగా వుంది. ఇదిగో వాత్సల్య మొబైల్‌ నెంబర్‌. మాట్లాడు” అంటూ తన సెల్‌ఫోన్‌లో ఫీడయివున్న వాత్సల్య మొబైల్‌ నెంబర్ని హేమంత్‌కి చూపించింది.
అతనా నెంబర్ని వెంటనే తన మొబైల్లో నొక్కి వాత్సల్యకి కాల్‌ చేశాడు.
వాత్సల్య హేమంత్‌ కాల్‌ని లిఫ్ట్‌ చెయ్యలేదు.
నాలుగుసార్లు ట్రై చేసినా ఆమె లిఫ్ట్‌ చెయ్యలేదు.
శార్వాణికి అర్థమైంది. ”నువ్వాగు హేమంత్‌! నేను నా మొబైల్లోంచి కాల్‌ చేసి మాట్లాడతాను. తనకి నీ కాల్‌ని లిఫ్ట్‌ చెయ్యటం ఇష్టం లేనట్లుంది” అంది.
హేమంత్‌ ”సరే! అమ్మా! మాట్లాడు” అన్నాడు.
హేమంత్‌ ”అమ్మా!” అని అంటుంటే ఆమె శరీరంలోని తంత్రులన్నీ సున్నితంగా స్పందించి బలాన్ని పుంజుకుంటున్నాయి. జీవితంలో ”అమ్మా!” అన్న పిలుపు వింటానని, నాకూ ఓ కొడుకున్నాడన్న భద్రత ఫీల్‌తో బ్రతుకుతానని ఆమె కలలో కూడా అనుకోలేదు. ఎందుకో హేమంత్‌ కన్పించినప్పటి నుండి ఇంతకాలం వున్న భయం, వెలితి, అసంతృప్తి చేత్తో తీసేసినట్లు వెళ్లిపోయాయి.
వెంటనే తన మొబైల్లోంచి వాత్సల్యకి కాల్‌ చేసింది శార్వాణి. ఒక్క రింగ్‌కే లిఫ్ట్‌ చేసి ”చెప్పండి ఆంటీ!” అంది వాత్సల్య.
హేమంత్‌ వెంటనే లేచి తల్లి పక్కన కూర్చున్నాడు. ఆమె మాట్లాడుతున్న మొబైల్‌ స్పీకరాన్‌ చేసి వినసాగాడు.
”ఆరాధ్య బాగుందా?” అడిగింది లక్ష్మీశార్వాణి.
”దానికేం? బాగుందాంటి! ఆఫీసులో వుంది” చెప్పింది వాత్సల్య.
”హేమంత్‌తో తన స్టోరీ ఎంతవరకు వచ్చింది?” తీగ లాగింది శార్వాణి.
”ఏముందాంటి రావటానికి? తన పాటికి తను, అతని పాటికి అతను సైలెంట్‌గా వుండిపోయారు” అంటూ డొంకను కదిలించింది వాత్సల్య.
”ఆరాధ్య నీ దగ్గర వున్నట్లు హేమంత్‌కి తెలుసా?” ఆరాతీసింది శార్వాణి.
”తెలియకపోవచ్చాంటీ! ఎందుకంటే తనెప్పుడూ హేమంత్‌తో మాట్లాడలేదు. నన్ను కూడా మాట్లాడవద్దని చెప్పింది” అంటూ నిజం చెప్పింది వాత్సల్య.
”తను చెబితే నువ్వు వింటావా?” ప్రశ్నించింది శార్వాణి.
”ఫ్రెండ్‌ కదా! వినాలి” నవ్వుతూ జవాబిచ్చింది వాత్సల్య.
”హేమంత్‌ కూడా ఫ్రెండేనన్నావ్‌! పెళ్లిలో ఆడబడుచులా హారతి కూడా పట్టానని చెప్పావ్‌!”
”చెప్పాను. కానీ ఆరాధ్య ఇప్పుడు నా రూంమ్మేట్‌ ఆంటీ!”
”రూంమ్మేట్‌ అంటే?” తెలిసినా కావాలనే అడిగింది శార్వాణి.
”మా ఖర్చులు తనుకూడా షేర్‌ చేసుకుంటుంది. మాతోపాటు వుంటుంది. మేము చేసినట్లే తనుకూడా ఓ వారం రోజులు వంట చేస్తుంది. ఇంతే ఆంటీ!” అంది వాత్సల్య.
”కానీ హైదరాబాదులో వుంటూ హేమంత్‌కి కన్పించకుండా ఎలా వుంటోంది?”
”తన దగ్గర హేమంత్‌ ఇంటి సెకెండ్‌ కీ వుందాంటీ! హేమంత్‌ లేనప్పుడు వెళ్లి తన డ్రస్‌లు తెచ్చుకుంది. ఆఫీసుకెళ్తోంది. వాళ్లిద్దరి ఆఫీస్‌ టైమింగ్స్‌ ఒకటి కాదు కాబట్టి ఒకరి కొకరు ఎదురయ్యే చాన్సెస్‌ లేవు. పైగా తనిప్పుడు హెయిర్‌స్టైల్‌ మార్చుకుంది. సడెన్‌గా మీరు చూసినా ఆరాధ్యను గుర్తుపట్టలేరు.”
హేమంత్‌కి వాత్సల్య మాటలు స్పష్టంగా విన్పిస్తున్నాయి.
ఆశ్చర్యపోతున్నాడు. యాంగ్జయిటీగా వింటున్నాడు.
”అయ్యో! అలా ఎందుకు చేసింది?” నమ్మలేకపోతోంది శార్వాణి.
”ఏమో ఆంటీ! నాకూ అదే డౌట్‌గా వుంది. నేను ఎన్నిసార్లు కామెంట్‌ చేసినా ‘నా జుట్టంటే హేమంత్‌కి ఇష్టం. దాని గురించి నువ్వేమీ అనకు’ అనేది. ఇప్పుడు మొత్తం కట్‌ చేయించుకొని స్టైలే మార్చేసింది. ఇదంతా చూస్తుంటే హేమంత్‌కి ఇష్టమైన పనిని చెయ్యొద్దని అలా చేసిందో లేక సరయు బలవంతంగా తీసికెళ్లి అలా చేయించిందో తెలియదు. ఒక రోజయితే వాళ్లిద్దరు బ్యూటీపార్లర్‌కి వెళ్లొచ్చారు. ఇప్పుడు ఆరాధ్య నాతోకన్నా సరయుతోనే క్లోజ్‌గా వుంటోంది. పడుకునేది కూడా సరయుతోనే. రాత్రయిందంటే చాలు ఇద్దరు ఓ చోట చేరి మాట్లాడుకుంటుంటారు. సరయు మ్యారీడ్‌. పైగా విడాకులు తీసుకుంది. అందుకే ఆరాధ్య బాధను అర్థం చేసుకొని దగ్గరగా మూవ్‌ అవుతుందేమో అనుకుంటున్నానాంటీ!” అంది వాత్సల్య.
అది విని ”వాత్సల్యా! నీతో ఇంకా కొంచెంసేపు మాట్లాడాలి. నువ్వెప్పుడు ఫ్రీగా వుంటావు?” అడిగింది శార్వాణి.
”ఇప్పుడు ఫ్రీనే ఆంటీ! కాఫీ ఏరియాకి వచ్చాను”
”సరయు ఎలాంటి అమ్మాయి?”
”చూడటానికి మాలాగే వుంటుందాంటీ! కానీ హజ్బండ్‌ విషయంలోనే రాంగ్‌ స్టెప్‌ వేసినట్లుంది. అదికూడా చెబితేనే తప్ప ఎవరికీ తెలియదు. తనలో పెళ్లయిన దాఖలాలు కూడా కన్పించవు. పెళ్లికాని అమ్మాయిలాగే వుంటోంది. ఆరాధ్యను కూడా అలాగే వుండమని చెప్పింది. ఎందుకంటే ‘సింగిల్‌గా ఎందుకుంటున్నావ్‌’ అని ఆఫీస్‌లో అందరు క్వొశ్చన్స్‌ వేస్తారట… అలాంటి ఎక్స్‌పీరియన్స్‌ని తను బాగా ఫేస్‌ చేసిందట. ఆరాధ్యతో చెబుతుంటే విన్నాను. ఆరాధ్య కూడా సరయు ఎలా చెబితే అలా వింటుంది.”
”నీమాట వినదా?”
”వినదాంటీ! నేను హేమంత్‌కి సపోర్ట్‌ చేస్తానట. అందుకే మొదట్లో చెప్పేది కాని ఇప్పుడు హేమంత్‌ గురించి నాతో ఏమీ చెప్పదు”
”ఏం చెప్పేది హేమంత్‌ గురించి…?”
”హేమంత్‌ వాళ్ల ఇంట్లోవాళ్లను బాగా తిడుతున్నాడట… డబ్బులు తెమ్మంటున్నాడట. బంగారం కావాలంటున్నాడట. ప్లాట్‌ ఇస్తామన్నారు కదా అదెప్పుడిస్తారు? అని వూరికే విసిగిస్తున్నాడట. హేమంత్‌కి బొత్తిగా సేవింగ్స్‌ లేవట…. అత్యాశాపరుడట. ఇవన్నీనచ్చక ఎదిరిస్తే కొడతాడేమోనన్న భయంతో మా దగ్గర వుంటోందట… అయినా హేమంత్‌ పద్ధతి కూడా బాగా లేదాంటీ! ఒక ఆడపిల్లను ఇష్టపడి పెళ్లి చేసుకొని ఇలాంటి టార్చర్‌ పెట్టటం అవసరమా? అదే నేను లేకుంటే ఆరాధ్య ఏమైపోయేది?”
”ఇంకో చోటుకి వెతుక్కుంటూ పోయేది. తను ఎవరి దగ్గరకి వెళ్లినా వాళ్ల ఖర్చుల్ని షేర్‌ చేసుకుంటుంది కాబట్టి వద్దనరు. బిజినెస్‌ డీల్‌ అలాగే వుంటుంది. కానీ ఇంత జరుగుతున్నా నువ్వు హేమంత్‌కి కాల్‌చేసి చెప్పకపోవటం న్యాయంగా లేదు”
”రోజూ వాళ్ల మమ్మీతో ఫోన్లో మాట్లాడుకుంటూ తనిప్పుడు హ్యాపీగా వుందాంటీ! అందుకే చెప్పలేదు. పైగా తనేం చెప్పొదంటోంది. చెప్పాల్సినంత ప్రాబ్లమ్స్‌ కూడా నాకేం కన్పించలేదు. ఏదైనా తన లైఫ్‌ తన ఇష్టం కదాంటీ! ఆ… ఆంటీ! నాకు టైమైంది. నేను లోపలకి వెళ్తున్నా కంపెనీ మీటింగ్‌కి అటెండు కావాలి” అంటూ కాల్‌ కట్‌ చేసింది.
హేమంత్‌కి మతిపోయింది. తను ప్రయాణం చెయ్యాల్సింది ‘అటు కాదు ఇటు’ అని అనుకుంటూ కిటికీలోంచి బయటికి చూశాడు. స్టేషన్‌ వస్తున్నట్లు గమనించి, ట్రైన్‌ ఆగగానే చురుగ్గా కదిలి జంప్‌ చేసినట్లే  ట్రైన్‌ దిగాడు.
తన కొడుకు జీవితం ఇలా ఎందుకయిందా అని ఆలోచిస్తున్న శార్వాణి ట్రైన్‌ ఆగడం కాని, కొడుకు ట్రైన్‌లోంచి దిగడం కాని గమనించుకోలేదు. కొడుకు తన పక్కన లేకపోవటం చూసి నిర్ఘాంతపోయింది. ఇంతవరకు జరిగింది కలలో జరిగినట్లు నిర్వీర్యమైపోయింది. ఇక లేడేమోననుకున్న కొడుకు కన్పించినట్లే కన్పించి మాయమయ్యాడని ఆమెలోని తల్లి మనసు ఉసూరుమంది. కనీసం వాడి ఫోన్‌ నెంబరయినా అడగకపోతిని కదా! నా నెంబరయినా వాడికి ఇవ్వకపోతినికదా! అని ఆవేదన చెందింది. ఇక తన కొడుకు తనకెలా కన్పిస్తాడు అని కన్నీళ్లు పెట్టుకుంది.
అప్పుడొచ్చాడు హేమంత్‌ ”అమ్మా! ఎందుకేడుస్తున్నావ్‌? కట్నం డబ్బులకోసం ఆరాధ్యను వేధించేంత దుర్మార్గుడినని ఏడుస్తున్నావా? అసలు నేను కట్నమే అడగలేదు. ‘మేము మా మర్యాదకోసం అంతిస్తాం! ఇంతిస్తాం’ అని అబద్దాలు చెప్పి, నేనే వాళ్లను అడుగుతున్నట్లు బ్లేమ్‌ చేస్తోంది. నా దగ్గర డబ్బులు తీసుకొని మోసం చేశారు. కోపం రాదా?” అన్నాడు.
ఆమె మాట్లాడకుండా ఒక్క క్షణం మౌనంగా చూసి ”ముందు నీ మొబైల్‌ నెంబర్‌ ఇందులో ఫీడ్‌ చెయ్యి నాన్నా! నా నెంబర్‌ కూడా తీసుకో” అంది.
హేమంత్‌ నవ్వి ”నిన్ను విడిచిపెట్టి నేను ఎటూ పోనమ్మా! యాక్చువల్లీ నేను ఆరాధ్య కోసం రిటన్‌ వెళ్లిపోదామనే ట్రైన్‌ దిగాను. వెంటనే నువ్వు గుర్తొచ్చి వెనకబోగీలో ఎక్కి వచ్చాను” అన్నాడు.
తేలిగ్గా వూపిరి పీల్చుకుంది శార్వాణి.
”అమ్మా! నువ్విప్పుడు ఏ ఊరు వెళ్తున్నావ్‌?” అడిగాడు హేమంత్‌.
”అనంతపూర్‌ వెళ్తున్నాను హేమంత్‌! అక్కడ మీ నాన్న మీ అత్తయ్యలతో ఆస్తికోసం తగాదా పెట్టుకొని కోర్టులో కేసు వేశాడు. అప్పుడప్పుడు వెళ్తుంటాడు. ఉద్యోగం చేసేది మాత్రం హైదరాబాదులోనే! నాతో ఏదో మాట్లాడిపించాలని నన్ను రమ్మని ఫోన్‌ చేశారు. నిజానికి నాకు అక్కడికి వెళ్లటం ఇష్టం లేదు. మీ నాన్నగారి మాటలు నాకు నచ్చవు. నచ్చకపోయినా మనసు చంపుకొని ఆయన వైపున మాట్లాడవలసి వస్తోంది. ఏం చేయాలి. ఆయన భార్యగా నాకీ శిక్ష తప్పదు. కానీ ఇప్పుడు నేను వెళ్లను. ఫోన్‌ చేసి చెబుతాను ‘నేను రావటం లేదు. నాకు లీవ్‌ దొరకలేదు’ అని…”
”అంతేనా! ఇంకేం చెప్పవా అమ్మా! నాన్నతో…?” అడిగాడు హేమంత్‌.
”ఎందుకు చెప్పను నాన్నా! నువ్వు కన్పించావని చెబుతాను” అంది.
”వినగానే నాన్న చాలా సంతోషపడతాడు కదమ్మా! నన్ను చూస్తే ఇంకెంత సంబరపడిపోతాడో! ఇప్పుడే నన్ను తీసికెళ్లి నాన్నకు చూపించు. నాక్కూడా నాన్నను చూడాలని వుంది. ఇన్నిరోజులు నాకెవరూ లేరన్నట్లు ఒంటరిగా బ్రతికాను. ఇప్పుడు నాకు అందరూ వున్నారు. అమ్మానాన్న, అత్తయ్యలు, మామయ్యలు ఇంకా బోలెడుమంది బంధువులు…. నా పెళ్లిలో నాకంటూ ఫ్రెండ్స్‌ తప్ప వీళ్లెవరూ లేరు. అదే ఇప్పుడు చూడు ఎందరున్నారో? నాకు మన వాళ్లనందరిని వెంటనే చూడాలని వుందమ్మా!” అన్నాడు.
అనంతపూర్‌లో తన బంధువులు హేమంత్‌ను చూస్తే ఏమనుకుంటారో ఆమె వూహించగలదు. అది హేమంత్‌కి తెలిస్తే తండ్రిని క్షమించలేడు. పర్యవసానాలు కూడా వేరుగా వుంటాయి. అందుకే ”ఇప్పుడు వద్దు హేమంత్‌! మనిద్దరం నెక్ట్స్‌ స్టేషన్లో ట్రైన్‌ దిగి హైదరాబాద్‌ వెళ్దాం! నాన్న హైదరాబాదు వస్తాడు. ఇప్పుడు మనం ఆరాధ్యను నీ చేయి దాటిపోకుండా చూసుకోవాలి. ఈ రోజుల్లో ఫ్రెండ్స్‌ సర్కిల్‌ని నమ్మటానికి లేదు. ఎవరు ఎవరి జీవితంలోకి ఎప్పుడు ప్రవేశిస్తారో తెలియదు. ఏం చెబుతారో తెలియదు. ఎలా మారుస్తారో తెలియదు. ఇన్నిరోజులు ఆరాధ్య వాళ్ల ఊరిలో వుందన్న నమ్మకంతో మెల్లగా వస్తుందిలే అనుకున్నావ్‌! ఇప్పుడామె హైదరాబాదులోనే వుందని తెలిసింది కాబట్టి ఇక ఆ దూరాన్ని పెంచొద్దు” అంది.
ఆమె అలా అంటుండగానే స్టేషన్‌ వచ్చింది.
ఇద్దరూ ట్రైన్‌ దిగి హైదరాబాదు వెళ్లే ట్రైనెక్కారు.
* * * * *
హైదరాబాదులో ట్రైన్‌ దిగగానే కాశిరెడ్డి వచ్చి రిసీవ్‌ చేసుకున్నాడు. అతనికి ట్రైన్లో వుండగానే హేమంత్‌ ఫోన్‌ చేసి తన తల్లి కన్పించిందన్న గుడ్‌న్యూస్‌ని చెప్పాడు… హేమంత్‌ని చూడగానే హగ్‌ చేసుకున్నాడు కాశిరెడ్డి. వెంటనే హేమంత్‌ని వదిలి శార్వాణి వైపు తిరిగి ‘నమస్తే అమ్మా!’ అంటూ ఆమె చేతిలో వున్న క్యారీబ్యాగ్‌ను అందుకున్నాడు.
”అమ్మా! వీడు నా బెస్ట్‌ ఫ్రెండ్‌!” అంటూ తల్లికి కాశిరెడ్డిని పరిచయం చేశాడు. శార్వాణి ఆత్మీయంగా చూసి ”అమ్మ బాగుందా బాబూ?” అంది. ఆమె అలా అడుగుతుంటే ఎంతో కాలంగా పరిచయం వున్న వ్యక్తిలా అన్పించింది. వాత్సల్య ద్వారా ఫోన్లో కళ్యాణమ్మ గురించి వినడం వల్లనే ఆమె అంత అభిమానంగా అడిగింది.
”బాగుందమ్మా! మీరు వస్తున్నట్లు ఇంతకుముందే మమ్మీకి కాల్‌ చేసి చెప్పాను” అన్నాడు.
ముగ్గురు కలిసి హేమంత్‌ ఇంటికి వెళ్లారు.
ప్రష్షప్పయి, రిలాక్సయ్యాక తల్లి చేత కళ్యాణమ్మతో ఫోన్లో మాట్లాడిపించాడు హేమంత్‌. కాశిరెడ్డి కొద్దిసేపు వాళ్లతో గడిపి రూంకెళ్లాడు.
కొడుకు వుంటున్న ఆ ఇంటిని కంటినిండుగా చూసుకొని ఆనందపడింది శార్వాణి. ఆరాధ్య లేకపోవటమే వెలితిగా వుంది.
…తల్లికి స్వయంగా వంట చేసి పెట్టాలని వంటగదిలోకి వెళ్లాడు హేమంత్‌. అది చూసి ”నువ్వుండరా! వంట నేను చేస్తాను…” అంటూ హేమంత్‌ని వేరే వర్క్‌ చేసుకోమని చెప్పింది. శార్వాణి రుచికరమైన భోజనం చేసి హేమంత్‌కి పెట్టింది. తల్లి చేతి వంట తిని తృప్తిగా ఫీలయ్యాడు హేమంత్‌.
ఆమె తన ఇంటికి వెళ్లకుండా హేమంత్‌ దగ్గరే వుంది. తల్లిని తన దగ్గరే వుంచుకోవాలని వుంది హేమంత్‌కి… శార్వాణికి కూడా కొడుకును వదిలి వెళ్లాలని లేదు.
అనంతపూర్‌లో ఉన్న ఉపేంద్ర ఇంకా హైదరాబాదుకు రాలేదు. ఆయనకు మళ్లీ కాల్‌ చేసింది శార్వాణి. ఉపేంద్ర శార్వాణి కాల్‌ని కోపంగా లిఫ్ట్‌ చేసి ”ఎన్నిసార్లు చెప్పి చస్తావే కొడుకు కన్పించాడని…? ఒక్కసారి చెబితే చెప్పినట్లు వుండదా? అసలే వాడు చిన్నప్పుడే చనిపోయాడని మా వాళ్లకి చెప్పుకున్నాం. ఇప్పుడు వాడు బ్రతికే వున్నాడని ఎలా చెబుదాం! చెప్పిందే చెప్పి ఎన్ని కాల్స్‌ వేస్ట్‌ చేస్తావ్‌? డబ్బులేమైనా ఎక్కువున్నాయా? ఈసారి చేశావంటే లిఫ్ట్‌ చెయ్యను” అన్నాడు.
”ఏం చేసుకుంటారండీ ఆ డబ్బు? చిన్నచిన్న ఆనందాలను కూడా షేర్‌ చేసుకోలేని ఆ డబ్బు ఎందుకు? సంపాయించి, సంపాయించి వదిలేసి పోవటానికేగా! చేప రాత్రింబవళ్లు నీటిలోనే వున్నా దాని వాసన పోనట్లు ఎన్ని ఏళ్లు గడిచినా మీకీ డబ్బు దాహం పోదా. తినేముందూ డబ్బే! నిద్రపోయే ముందూ డబ్బే! నిద్ర లేచేముందూ డబ్బే! ఈ డబ్బు ఆలోచనలోంచి మీరిక బయటికి రారా?”
”ఏంటే నోరు లేస్తోంది? ఇల్లూ వాకిలీ వదిలేసి ఇంకా ఎన్నిరోజులుంటావక్కడ? ఇవాళయినా ఇంటికెళ్తావా! లేదా?” అన్నాడు.
”వెళ్తాను లెండి! నా కొడుక్కి నాలుగురోజులు నాచేత్తో వండిపెట్టు కోవాలని వుంది”
”మరి నీ డ్యూటీ మాటేమిటి?”
”అదెక్కడికీ పోదు. లీవ్‌ పెట్టాను”
”ఎన్ని రోజులు?”
”పది రోజులు…”
”పది రోజులే!! జీతం కట్‌ కాదా?”
”కాదు. మా మేడమ్‌కి చెప్పాను. మేనేజ్‌ చేస్తానంది. అయినా ఇప్పుడు కూడా డ్యూటీ! జీతమేనా? కొడుకు గురించి అడగరా? వాడికి పెళ్లి కూడా అయింది తెలుసా? అప్పుడు మన ఇంట్లో పేయింగ్‌ గెస్ట్‌గా వున్నదే ఆరాధ్య. సాఫ్ట్‌వేర్‌ జాబ్‌ చేసేది. ఆ అమ్మాయితోనే పెళ్లయింది. కానీ వాళ్లిద్దరు ఇప్పుడు కలిసి లేరు” అంది.
అవతల వైపు నుండి ఎలాంటి భావోద్వేగపు మాటలు లేవు.
”ఏంటండీ! మాట్లాడరు?”
”ఏముందక్కడ మాట్లాడటానికి?”
‘కొడుకు జీవితం ఇలా అయినందుకు బాధగా లేదా? బాధ్యతగా ఆలోచించాలని లేదా? వాళ్లిద్దర్ని కలపాలని లేదా?”
”నా ప్రాబ్లమ్స్‌ నాకున్నాయి. ఇలాంటి తలనొప్పులు నాకు పెట్టకు”
”ఇవి తలనొప్పులు కావు. బాధ్యతలు. వీటిని మనం మన అనుభవంతో మాట్లాడి చక్కదిద్దాలి. ఎప్పుడు చూసినా మీరు ‘నా ప్రాబ్లమ్స్‌ అంటారే కాని మన ప్రాబ్లమ్స్‌ అని అనరేం? ‘నా’ అనడం తప్ప ‘మన’ అనడం రాదా మీకు? అయినా ఏమున్నాయి మీకు ప్రాబ్లమ్స్‌? మీ జీతాన్ని మీరు దాచుకుంటున్నారు. నా జీతంతో నేను ఇంటిని నడుపుతున్నాను. మన ఇద్దరి ఖర్చుల్ని నెట్టుకొస్తున్నాను” అంది.
”ఏంటే గొంతు లేస్తోంది?” గట్టిగా అరిచాడు ఉపేంద్ర.
ఆ అరుపుకి ఆమె ఉలిక్కిపడలేదు. ఇన్నిరోజులు అతను భర్తన్న మాటేగాని అతనంటేనే భయం శార్వాణికి. ఎప్పుడు చూసినా వణకడం తప్ప మాట్లాడేది కాదు. ఇప్పుడు ఆ వణుకు కొంచెం తగ్గి ధైర్యాన్ని కూడదీసుకుంది. ”నాకు జాబ్‌ వచ్చేంత వరకు మీరు మాట్లాడిన మాటలు వేరు. ఆ తర్వాత మాట్లాడిన మాటలు వేరు. అయినా నేనేం మాట్లాడలేదు. ఇప్పుడు ఈ మాత్రం కూడా మాట్లాడొద్దా?”
”ఎందుకే మాట్లాడేది. నేను నీకేం తక్కువ చేశాను. గిన్నెలు తోముకుంటూ నేను తెచ్చింది వండిపెడుతూ కరివేపాకు, కొత్తిమీర గురించి మాత్రమే మాట్లాడగలిగే నీకు జీవితంలో కీలక పాత్ర పోషించే డబ్బు విలువ గురించి చెప్పాను. నీ అవసరాలకు నువ్వు కష్టపడి సంపాయించుకోమని స్వేచ్ఛనిచ్చాను. నీ బాగోగులు వేరెవరో కాకుండా నువ్వే చూసుకునేలా చేశాను. నువ్విలా మారటానికి నేనెంత చెయ్యాల్సి వచ్చిందో నాకు తెలుసు. దాన్ని నువ్వు టార్చర్‌ అంటావు… ఈరోజు ‘నాకంటూ ఓ వ్యక్తిత్వం వుంది. క్రమశిక్షణ వుంది’ అని నువ్వు మురిసిపోతున్న ఆ రెండు లక్షణాలు నేను పెట్టిన టార్చర్‌ వల్ల వచ్చినవే! కానీ నువ్వు దాన్ని ఒప్పుకోవు. ‘నన్నేడిపించి నాచేత ఉద్యోగాన్ని చేయించావు’ అనే అంటావు. అయినా ఇప్పుడు హాయిగా బ్రతుకుతున్నావు కదా! ఇప్పటికీ నీకు నేనేదో కీడు చేశాననే అంటావు”
”అంటాను. ముమ్మాటికి అంటాను. ఎందుకంటే నాకు ఉద్యోగం వచ్చేంత వరకు నాకు తిండి పెట్టకుండా చంపారు. కొట్టారు. తిట్టారు. ఇంట్లోంచి వెళ్లగొట్టారు. నేను బయటికెళ్లి ఏదో ఒక ప్రైవేటు జాబ్‌ చూసుకొని రాగానే ఇంట్లో వుండనిచ్చారు. జాబ్‌ వచ్చేంత వరకు నేను బయట ఎన్ని ఇబ్బందులు పడ్డానో మీకు తెలుసా? చెప్పినా విన్నారా? తిరిగి ఆ బాధలు పడలేకనే మీ దగ్గర వున్నాను… కొడుకు పుట్టాక ఏం చేశారు? ఇంట్లో వుండనిచ్చారా? నాలుగు నెలలు లీవ్‌ పెట్టగానే ఆ ఉద్యోగం పోయింది. చిన్న బిడ్డ వున్నాడని కూడా చూడకుండా మళ్లీ ఉద్యోగం వెతుక్కోమని ఇంట్లోంచి పంపారు. నా బిడ్డతో నేను గడిపింది ఎప్పుడు?
పాలసీసాలు పక్కనపెట్టి నా బిడ్డను ఎదురింటి వరండాలో పడుకోబెట్టి నేను ఉద్యోగానికి వెళ్తుంటే మౌనంగా వున్నారేకాని కనీసం ఒక్క సంవత్సరమన్నా నా బిడ్డతో నన్ను వుండనిచ్చారా? తల్లితో బిడ్డకి అవసరం వుండదా? మీరసలు తండ్రేనా?”
”తండ్రిని కాబట్టే వాడి గురించి ఆలోచించాను. భార్యవని కూడా చూడకుండా నీచేత మళ్లీ ఉద్యోగం చేయించాను. ఎండనకా, వాననకా నువ్వు బయటకెళ్లి పని చేసి వస్తుంటే లోపల బాధగా వున్నా పైకి కనపడనీయలేదు. ఎందుకు? వాడిని ఖరీదైన కాన్వెంట్‌లో చదివించాలని… ఖరీదైన చదువులు చెప్పించాలని… ఇది నీకు అర్థం కాదు. ఇదే కాదులే నీకేదీ అర్థం కాదు. దండం పెట్టాల్సినవాళ్లను బండతో కొడతావు. బండతో కొట్టాల్సిన వాళ్లకి దండం పెడతావు. అందుకే నీ దృష్టిలో నేనెప్పటికీ చెడ్డవాడినే…!”
”చెడ్డ పనులు చేసేవాళ్లను చెడ్డవాళ్లనక మంచివాళ్లంటారా?” అంది ఏమాత్రం జంకకుండా.
”పొగరుగా మాట్లాడుతున్నావ్‌! కొడుకుని చూసుకొనా? ఏంటే నీ ధీమా?”
”అవును. కొడుకుని చూసుకొనే!”
”జాస్తి మాట్లాడావంటే చంపేస్తా!”
”ఎన్నిసార్లు చంపుతారు?” అంది శార్వాణి.
అవతల వైపు నుండి ఉపేంద్ర కాల్‌ కట్‌ చేసాడు.
అప్పుడే నిద్రలేచిన హేమంత్‌ నేరుగా తల్లి దగ్గరకి వచ్చి ”నాన్నతోనా అమ్మా! మాట్లాడుతున్నావ్‌! ఎప్పుడొస్తాడట?” అని అడిగాడు చాలా ఉత్సాహంగా.
”ఇప్పుడప్పుడే రావచ్చు, రాకపోవచ్చు హేమంత్‌! నువ్వు బ్రష్‌ చేసుకో! కాఫీ పెడతాను” అంది. ఆమె ముఖంలో ఎలాంటి భావాలు లేవు. అంతవరకు భర్తతో మాట్లాడిన మాటలన్నీ మరచిపోయినట్లు చాలా నార్మల్‌గా వుంది.
హేమంత్‌ ముఖం అప్పటికప్పుడే డల్‌ అయినట్లు కన్పించింది. అతనికి తండ్రి రాకపోవటం బాధగా వుంది. ముఖ్యంగా తన గురించి తల్లి చెప్పాక కూడా రాలేదంటే అక్కడ ఎంత అవసరమైన పని వుందో అని అనుకున్నా కనీసం ఫోన్లో అయినా మాట్లాడవచ్చు కదా!
రచన: మన్నెం శారద
నా ముందు మాట
జ్యోతి వలబోజుగారు నన్ను మాలిక కోసం ఏదైనా రాయండి అని అడగ్గానే సరే అన్నాను కాని… ఏం రాయాలో నాకు తోచలేదు.  సరే అని తప్పించుకోవడం నాకు గత పదేళ్ళుగా అలవాటయింది.
కారణాలు అనేకం.
ఒక దశలో నేనసలు రచయిత్రిని కాదనే గట్టి నమ్మకం కూడా ఏర్పడింది. మరి దాదాపు వేయి కధలు, నలభయిపైన నవలలు-ఫీచర్స్, నంది అవార్డులు పొంధిన  టి.వి. సీరియల్స్, రేడియో నాటికలు… ఇంకా ఏవేవో రాసిన మన్నెం శారదని నేను కాదా!… మరెందుకిప్పుడిలా నా కలం కదలడం మానేసింది అని నన్ను నేను అనేకసార్లు ప్రశ్నించుకున్నాను. ఏమో తెలియదు… నేనిక రాయలేను అని మాత్రమే జవాబు వచ్చేది.
ఇక్కడ సంధర్భం కాకపోయినా ఒక సంఘటన చెబుతాను.
ఒకసారి నామిని గారు మా ఇంటికి వచ్చారు. అదే మొదటిసారి నేను ఆయన్ని చూడటం. నేను ఎక్కువగా సాహితీ సమావేశాల్లో పాల్గొనలేదు. చాలామందితో నాకు ముఖపరిచయాలు కూడా లేవు. నాకంత టైము వుండేది కాదో, ఆసక్తి లేదో….నా ప్రపంచం చాలా చిన్నది. నామినిగారు ఆంధ్రజ్యోతి ఎడిటర్ హోదాలో వచ్చారు. నేను సాదరంగా ఆహ్వానించి గౌరవించాను. ఆయన నన్ను ఆంధ్రజ్యోతికి ఒక సీరియల్ రాయమని అడగటం కోసం వచ్చారు.
మేము మాట్లాడుతుండగా ఆయన పదే పదే ‘ఎంత అన్యాయం’ అంటూ చెంపలు వేసుకోవడం నాకు ఆశ్చర్యాన్ని కల్గించింది. నేను చివరికి అడిగితే ఆయన చాలా బాధపడుతూ ‘ఎలా చెప్పను శారదగారూ! మీ ఎడ్రస్ కోసం ప్రయత్నిస్తే…చాలా మంది ఆవిడ లేదు, చచ్చిపోయింది అని చెప్పేరు”  అన్నారు బాధగా.
నేను బాధపడలేదు,  నవ్వాను.
‘మరీ ఇంత అన్యాయమా, ఎవరో చెబితే ఫర్వాలేదు, సాటి రచయితలు చెప్పిన మాట ఇది!’ అన్నారు ఎంతో నొచ్చుకుంటూ.
‘అది నిజమే నామిని గారూ, రచయిత్రిగా నేను చచ్చిపోయానని చెప్పివుంటారు లెండి.  ప్రస్తుతం ఏమీ రాయడం లేదు కదా!?
అని సమర్ధించేను.
ఇదంతా ఎందుకు చెబుతున్నానంటే నా కలం ఎంత స్తబ్దతకి గురయిందో…తెలియజేయడానికి మాత్రమే.
తిరిగి అప్పుడప్పుడూ నవ్య కధల పోటీకి కధలు రాయడం తప్ప దాదాపుగా నేను రాయడం మానేసినట్లే లెక్క.  తిరిగి ఇప్పుడు జ్యోతి అడిగినప్పుడు కూడా రాయనని చెప్పలేదు గాని రాస్తానా అనుకుంటూ “ఊ” అన్నాను.
ఎన్నాళ్ళగానో నా మిత్రులు, బంధువర్గంలో కొందరు నా చిన్నతనం గురించి రాయమని ప్రోత్సహించడం జరుగుతూనే వుంది. నేను అలాగే  అనడం కూడ జరుగుతూనేవుంది. అది క్రియారూపం మాత్రం దాల్చలేదు.
చివరికి జ్యోతికి అదే చెప్పేను.
జ్యోతి సరేనన్నారు.
మూడురోజులుగా నా ఆలోచనలు అస్పష్టంగా వున్నాయి.  బహుశా నేను నా చిన్నతనంలోకి వెళ్ళిపోయాను. ఏవేవో కదలికలు, ఆ రోజులు గుర్తుకొచ్చి మనసు అనేక ఒత్తిడిలకి గురయింది.  హార్మోనియం మెట్లు నొక్కినప్పుడు రకరకాల రాగాలని   పలికినట్లు   మనసు ఏవేవో రాగాలు ఆలాపించింది.
ఫిక్షన్ రాయడం వేరు. నిజాన్ని రాయడం వేరు. వాటిని ఎక్కడ మొదలెట్టాలి, ఎలా చెప్పాలి, పాఠకులకి అవి నచ్చేట్లు రాయగలనా… ఏదో మీమాంస!
రెండురోజులుగా ఏదో రాస్తున్నాను. నచ్చడం లేదు. జ్యోతికి కుంటిసాకులు చెబుతున్నాను.
చివరికి ఈ నిద్రలేని రాత్రి నే ను పూర్తిగా నా మనసుని ఆక్రమించిన వేరే ఆలోచన్లని బలవంతంగా బయటికి నెట్టి  నా చిన్నతనంలోకి వెళ్ళేను. కొంత స్పష్టత వచ్చింది.
ఇంకో సంగతి మీకు విన్నవించేది…ఇది సరదాగా మాత్రమే చదవండి. నేను సరదాగానే రాస్తున్నాను. అంతే!
 
 
చిగురాకురెపరెపలు
 
నా చిన్నతనం అనగానే వెంటనే గురొచ్చేది కాకినాడ. కాకినాడ అనగానే మాకు ప్రాణం లేచొచ్చేసేది. మనసు రెక్కలు సాచి గాలిలో రివ్వున ఎగిరిపోయేది!
కాకినాడ మాకు ప్రాణం!
అక్కడే మేం పుట్టాం, ప్రతి శెలవులకి కాకినాడ పరిగెత్తేసేవాళ్ళం! రైలెక్కిన దగ్గరనుండి కాకినాడ జేరేవరకు ఒకటే ఆరాటం! ఆ గాలి తగలగానే చెప్పలేని సంభ్రమం, సంతోషం!
కాని… అదే కాకినాడని ఇప్పుడు వెళ్ళడమే లేదు. ఎప్పుడో ఏ పెళ్ళిళ్ళకో, నిర్యాణాలకో! తప్పదంతే!
మూడు సంవత్సరాల క్రితం ఒక పెళ్ళికి వెళ్ళేను. కాస్త ఖాళీ దొరగ్గానే.. మేము చిన్నతనాన్ని గడిపిన చోటకి వెళ్ళాలని మా అన్నయ్యని కారడిగేను.
ఏముందే అక్కడ ?  ఏం చూస్తావ్, నీ మొహం! అన్నాడు. ఇప్పుడు వీళ్ళంతా సర్పవరం జంక్షన్ వైపు వచ్చి ఇళ్ళు కట్టుకున్నారు.
“లేదురా, ఒక్కసారి నన్ను వెళ్ళనియ్యి” అన్నాను.
“సరే, వెళ్లు” అన్నాడు.
కారు జగన్నాధపురం బాక్ వాటర్ బ్రిడ్జి దాటుతుండగా చాలా థ్రిల్ ఫీలయ్యాను. నా కళ్ళు బాగా విస్పారితమై పరిసరాల్ని ఆసక్తిగా గమనిస్తున్నాయి.
అవును, జగన్నాధపురం ఏమీ మారలేదు…  ఆ వీధులు…  చాలా వరకు ఆ యిళ్ళు…  చాల పురాతనమై, దిగులుగా నిస్సత్తువ గా, రేపో మాపో కూలిపోతాం అన్నట్లు నిలబడలేక నిలబడినట్లున్నాయి.
చర్చి స్క్వేర్ రాగానే నా గుండె గబగబా కొట్టుకోవడం నాకే వినిపించింది.
అక్కడ మేం ఆడిన ఆటలు, చేసిన పనులు… గిర్రున బుర్రలో తిరగడం పారంభించేయి.
కారు మలుపు తిరిగి మా వీధిలోకి అడుగుపెట్టింది.
ఆ వీధిలో అన్నీ మా యిళ్లే ఒకప్పుడు.
పెద్దగా మారిందేమీ లేదు కాని… నిలువునా స్ధాణువు చేసింది మేం  పెరిగిన మండువా ఇల్లు!
పూర్తిగా ఆనవాలు పట్టలేనట్లుగా కూలిపోయింది.
దాన్లో బిచ్చగాళ్లు కాపురాలు పెట్టేసారు.
ముందు మేం ఎన్నో ఆటపాటలాడిన ఖాళీస్ధలం చెత్తాచెదారంతో నిండిపోయింది.
నేను కారు దిగి చుట్టూ తెలిసినవాళ్లెవరైనా కనబడతారేమోనని చూశాను. ఎవరూ లేరు. కొందర్ని ఆపి కొన్ని  పేర్లడిగేను.. “ఊహూ” తెలియదండీ అన్నారు.
ఆ ఇంట్లో దేవతలా తిరిగిన అమ్మమ్మ, చంఢశాసనుల్లా నిలబడి వుండే ఆరడుగుల మా మామయ్యలు, చూస్తేనే గజగజ వణికించే మా దొడ్డమ్మ, పిల్లల్ని అత్యంతంగా  ప్రేమించే మా పెదనాన్న.. అంత భయంలోనూ మా అళ్లర్లని ప్రోత్సహించే మా అక్క మణిమాల.. ఎవరూ లేరు..
రాత్రి వెన్నెల్లో ఆడిన ఆటలు, నవ్వులు, తెల్లారేవరకు సినిమాలా వూరిస్తూ కథలు చెప్పే మంగాయమ్మత్త.. అన్నీ మాత్రం గుర్తొచ్చి మనసు బాధగా మూలిగింది. గత్తంతరం లేక… కారుని అలా చార్టీస్ హైస్కూలుదాకా వెళ్లనిచ్చి నేను చదివిన ప్రాంతాలు చూసి వెను తిరిగేను. నిస్పృహతో.
నాకు అయిదో సంవత్సర వయసునుండీ అన్నీ గుర్తున్నాయి. అప్పుడు మా నాన్నగారు ఒంగోల్లో  పని చేస్తున్నారు. అసలు మా నాన్నగారి వూరు ఒంగోలే. కాని.. మేం ఇప్పటికీ, ఎప్పటికీ కాకినాడనే మా వూరని చెబుతాం. అది నిజానికి అబ్మమ్మగారి వూరు. కాని… మా అనుబంధాలన్నీ కాకినాడతోనే ముడిపడి వున్నాయి.
నేను ప్రైమరీ ఎడ్యుకేషన్ అంతా ఇంట్లోనే చదివేను. మా నాన్న మేం స్కూలుకి వెళ్లడం ఇష్టపడేవారు కాదు. మా అమ్మగారు ఎంథ కఠినంగా ప్రవర్తించినా చదువు పట్ల ఆమెకి ఆసక్తి ఎక్కువ. ఇంట్లో సాహిత్యానికి సంబంధించిన పుస్తకాలు చాలా ఉండేవి. ఆవిడ ఎప్పుడూ చదువుతూనే వుండేవారు.
అందువల్ల మాకు కూడా ఆసక్తి ఏర్పడిందేమో!
ఒకసారి కిటికి దగ్గర నిలబడ్డ నాకు కిటికీలో చచ్చిన బల్లి కనబడింది. అదెప్పుడు చచ్చిపోయిందో…కట్టెలా అయిపోయింది.
నేను అంతకుముందే… మా చుట్టాల్లో ఒక కర్మ కాండ మొదటిసారి చూసాను. వెంటనే ఒక కార్యక్రమం నా మనసు లో రూపు దిద్దుకుంది.
అంతే!
వెంటనే మా గాంగ్ కి చెప్పేసేను.
వీళ్ళంతా సరే, అంటే సరే అన్నారు.
ఇక దొడ్లో కొబ్బరి పుల్లలు తెచ్చి పాడె కట్టి దాన్ని పడుకో బెట్టేం. పూలు, పసుపు కుంకుమ వేసి..అందరం లబో దిబోమని ఏడ్చేం. మా అక్క- మూడో అత్తలా నోటికి గుడ్డ అడ్డం పెట్టుకుని వెక్కెక్కి ఏడ్చింది. ఒక చిన్న ముంత తెచ్చి పెద్దవాళ్ళు చూడకుండా రెండు నిప్పులు వేసి శాస్త్రోక్తం గా ముందు నడుస్తూ చర్చి స్క్వేర్ కి వెళ్ళేం. చర్చి స్క్వేర్ అంటే అక్కడ రెండు పెద్ద చర్చిలు వుండేవి. ఆడుకోడానికి, ఒక పెద్ద ఇసుకపోసిన మైదానం వుండేది. పిల్లలందరూ అక్కడే రకరకాల ఆటలాడేవారు. పెద్దలు బెంచీల మీద కూర్చుని విశ్రాంతి తీసుకునేవారు.
కాకినాడలో డచ్ బిల్డింగ్స్ ఎక్కువ. ఎదురుగా అమెరికన్ కాన్వెంటు వుండేది.
మేం బల్లి శరీరాన్ని ఎవరూ తొక్కని స్థలం చూసుకుని… గొయ్యి తీసి ఖననం చేసేం. మా పెద్దమామయ్య కూతురు మళ్ళీ ఏడవాలని చెప్పింది. అందరం గొల్లుమన్నాం. అక్కడే బెంచీ మీద కూర్చున్న ఒక పెద్దాయన ‘ఏం జరిగింది!’అనడిగేరు కంగారుగా. మేం తలలు అడ్డంగా వూపి తెచ్చిన పూలు బల్లిని పూడ్చిన చోట వేసి ఇళ్ళకు వెళ్లేం.
‘ఎవర్నీ ముట్టుకోకుండా స్నానాలు చెయ్యాలి కదా!’ అన్నాను  నేను. అంతే! అందరూ బాత్రూం లో దూరి పనిమనిషి
 
నింపిన గోళీలు, గంగాళాలూ ఖాళీ చేసేసాం.
బట్టలు తడిపేసి విచారంగా దొడ్లో చేరి కూర్చున్నాం.
ఇదంతా మా మూడో అత్త అరుంధతి కనిపెడుతూనే వుంది. ఆవిడంటే మా కసలు భయం లేదు. కాని.. మామయ్యంటే మాత్రం వణుకే..
“మీ మావయ్య రానివ్వండి, మీ సంగతి చెబుతా, ఈ శారద వుంది వేలెడంత గానీ…ఏదో ఒకటి చేస్తుంది. ఇప్పుడు నీళ్ళెక్కడి నుండి తేవాలి! అని అరిచింది.
నేను ఎవరు తిట్టినా రెట్టింపు నవ్వేదాన్ని.
నేనలా నాన్ స్టాప్ గా నవ్వుతుంటే మనం విచారంగా వుండాలని మా మావయ్య కూతురు నిర్మల హెచ్చరించింది.
చివరికి మా అత్త కాళ్ళు పట్టుకున్నాం.
ఆవిడ శాంతించి, మా అమ్మకి, దొడ్డమ్మకి నీళ్ళ గురించి అబద్ధం చెప్పి మాకు తన్నులు లేకుండా చేసింది.
చివరికి బల్లి దినానికి వెనుక పెరట్లో చేసుకునే వంటలకి కూడా అన్ని యిచ్చి జాగ్రత్తలు చెప్పి సహకరించింది.
మేం చాలా శాస్త్రోక్తంగా కాకులకి పిండం పెట్టడం దగ్గర్నుండీ ఆచరించి భోజనాలు చేసాం.
చివరిక్షణాల్లో ఈ సంగతి మా అమ్మకి తెలిసి పోయి కర్ర తీసుకువచ్చింది.
ఎవరు, ఎవరీ దరిద్రమంతా చేసింది!అని అందర్నీ నాలుగంటించేసరికి అందరూ నా వైపు చూపించేరు.
అంతే! నా వీపు మా అమ్మకి లీజు కిచ్చేసేను.
‘నువ్వున్నావే! నువ్వుంటే అందర్నీ చెడగొడతావు! అంటూ ఎడాపెడా వాయించేసింది.
కొన్ని రోజులు పెద్దవాళ్ళకి బల్లి దినం గురించే టాపిక్!
మా అమ్మమ్మ నన్ను నాలుగు ముద్దుగా తిట్టి ‘అలాంటి వెధవ పనులు’ చేయకూడదని వీపుకి వెన్న రాసింది! ఏమైతేనేం బల్లి ఆత్మ శాంతించిందని వెనక్కి తిరిగి కిసుక్కున నవ్వ్కున్నాను….
వచ్చే సంచికలో మరికొన్ని సంగతులు.
 
రచన: మధు అద్దంకి
సీరియలాయణం
“కాముడు” అని పిలిచాడు రామా రావు..
ఉహూ పలకలేదు
“ఏమోయ్” అంటూ ఇంకొంచం గట్టిగా పిలిచాడు రామారావ్ ..ఉహూ జవాబు లేదు
” ఏమోయ్య్ ఎక్కడున్నావ్” అని అరిచాడు రామారావు.
చడీ చప్పుడూ లేదు..
ఏమయ్యిందబ్బా  అనుకుంటూ హాల్లోకి వచ్చాడు.. అక్కడ సోఫాలో కూర్చుని కుళ్ళి కుళ్ళి ఏడుస్తోంది కాముడు.. ఏమయ్యిందేంటో అని కంగారు పడి దగ్గరగా వచ్చి “కాముడూ” అని పిలుస్తూ భుజం మీద చెయ్యేశాడు.. అంతే ఘొల్లుమంది కాముడు..”అంతా అయిపోయిందండీ..ఏమి మిగల్లేదు..ఈ ఘోరం నేను తట్టుకోలేకపోతున్నా రేపటి నుండి ఎలా గడుస్తుందండీ..అయ్యో అప్పుడే వెళ్ళిపోయావా ” అనుకుంటూ శోకాలు పెడుతుంటే ఇంకా కంగారు ఎక్కువయ్యి ” ఏమిటే ఎవరు పోయారు? మీ పుట్టింటి దగ్గర నుండి ఫోనేమైనా వచ్చిందా లేక మా వాళ్ళు ఏమన్నా ఫోన్ చేశారా ” అనడిగాడు రామారావు..
సమాధానం చెప్పకుండా ఇంకా కుళ్ళి కుళ్ళి ఏడుస్తూనే ఉంది కాముడు.. అయ్యో భగవంతుడా ఏమి జరిగిందో ఏమో అనుకుంటూ వెంటనే ఫోన్ దగ్గరికి పరిగెత్తి గబ గబా నాలుగు ఫోన్లు చేసి మాట్లాడి అందరు క్షేమం అని తెలుసుకున్నాక వచ్చి కాముడు పక్కన కూర్చుని మళ్ళా అడిగాడు ” అలా ఏడవకుండా చెప్పి చావు ఎవరు పోయారో” అని..అప్పుడు కాముడు అంది కదా ” తొక్కలో కుటుంబం” సీరియల్ లో “చవటేశ్” చచ్చిపోయాడండీ.. వాడు పోయాక ఇంకా ఆ సీరియల్ చూడలేమండీ, వాడే ఆ సీరియల్ కి ఆయువు పట్టు అంటూ మళ్ళా ఏడుపు మొదలెట్టింది..
అంతే సహనం కోల్పోయి ఒక్క రంకె వేశాడు రామారావు.. ఆ రంకెకి ఉలిక్కిపడి దడుచుకుని దెబ్బకు నోరు మూసింది కాముడు..
” నీ వెధవ సీరియల్ తగలెయ్యా..పొద్దున్నే మొదలు పెట్టావ్..నేను అఫీస్ కెళ్ళే టయింకే ఇలాంటి చెత్త సీరియల్స్ చూడటమెందుకు అలా ఘొల్లు ఘొల్లున ఏడవడమెందుకు? మొగుడికి టిఫిన్ పెట్టాలన్న ధ్యాస లేదు నీకు” అని రంకెలేసుకుంటూ ఆఫీస్ కి వెళ్ళిపోయాడు రామారావు.
సాయంత్రం ఆఫీస్ అయ్యాకా ఉస్సూరంటూ ఇంటికి వచ్చాడు.. చెప్పులు విప్పి లోపలికి అడుగుపెట్టి అక్కడ దృశ్యం చూసి షాక్ తిన్నాడు..అక్కడ విచిత్ర వేషం వేసుకుని చిత్ర విచిత్ర విన్యాసాలు చేస్తూ బహు చిత్రం గా కదులుతూ పిచ్చి చూపులు చూసుకుంటూ వెర్రి నవ్వు నవ్వుతున్న భార్యని చూడగానే ” దీనికి పిచ్చి పట్టలేదు కదా” అనుకుని
“ఏమోయ్ అయ్యాయా నీ వెకిలి వేషాలు ? కాస్త కాఫీ నీళ్ళు పడేస్తావా మొహాన” అనరిచాడు రామారావు
” అబ్బా ఉండండీ ఈ సీరియల్లో హీరోయిన్లాగ తయారయ్యి మంచి అభినయం చేసి ఆ వీడియో క్లిప్ పంపిన వాళ్ళకి హీరోయిన్ పనిమనిషిగా చాన్స్ ఇస్తారుట.. దానికోసం ట్రై చేస్తున్నా ఆ కాఫీ నీళ్లేవో మీరే కలుపుకు తాగి నాక్కూడ ఇవ్వండి” అని తిరిగి తన చేస్టల్లో మునిగిపోయింది..
“హారి భగవంతుడా టీ.వీ కొన్నందుకు నన్ను నేనే చెప్పుతో కొట్టుకోవాలి అనుకుంటూ” కాఫీ కలుపుకోడానికి వంటింట్లోకి వెళ్ళాడు..
అలా ఒక గంట తర్వాత తను పనులు చూసుకుని తిరిగి హాల్లోకి వచ్చి చూస్తే మెటికలు విరుస్తూ, కోపంగా చూస్తూ బూతులు తిట్టుకుంటూ ఉన్న భార్య కనిపించింది.. ఇంక లాభంలేదు డాక్టర్ కి చూపించాల్సిందే అనుకుంటూ
“కాముడూ ఏమి చేశావ్ డిన్నర్ కి ఆకలి దంచేస్తోంది ” అనడిగాడు రామారావు..
 
ధన ధన మంటూ వచ్చింది కాముడు. బాబొయి పిలవంగానే ఇలా వచ్చిందేంటి అనుకున్నాడు.
ధన్ మంటూ ప్లేట్ ని టేబిల్ మీదకి విసిరేసింది..వంట గిన్నెలు తెచ్చి పడేసింది..ఈ పనులన్నీ పిచ్చి తిట్లు తింటూ చేసింది.
ఏమి జరుగుతోందో అర్ధం కాలేదు.. ముందు అన్నం తిని తర్వాత తెలుసుకుందామనుకుని ఒక ముద్ద కలుపుకుని నోట్లో పెట్టుకుని గతుక్కుమన్నాడు.. ఉడికీ ఉడకని అన్నం ,వేగీ వేగని కూరా..పైగా కూరంతా ఉప్పు కశం..
“కాముడూ ఏమిటీ వంట” అనరిచాడు..
విసవిసలాడుతూ వచ్చి ” ఆడవాళ్ళని వంటిటి కుందేళ్ళని చేసి ఆడించాలనుకునే మీ లాంటి మగవారిని దయ తలచకూడదనే వంట ఇంత ఘోరంగా చేశాను.. ఇప్పటికైనా ఆడదాని విలువ తెలుసుకోండి” అంటూ అరిచింది.. చిర్రెత్తుకొచ్చి కంచాన్ని ధన్ మంటూ పడేసి ఒక్క రంకె వేశాడు రామారావు.
అదిరిపడి షాక్ తిని నోరు మూసుకు నిలబడి పోయింది కాముడు.. ” వెధవ సీరియల్స్ చూసి నీ బుద్ధి గడ్డి తింది..మొగుడికి సరిగ్గా వంట చేసి పెట్టాలన్న బుద్ధి లేదు నీకు..రేపే కేబిల్ కనెక్షన్ కట్ చేయించి పడేస్తా” అంటూ రంకెలేసుకుంటూ బయటకి వెళ్ళిపోయాడు..బయట హోటల్లో సుష్టుగా భోంచేసి ఇంటికోచ్చాడు రామారావు…
“ఏమండీ నన్ను క్షమించండీ.. మీ పట్ల అమానుషంగా ప్రవర్తించాను” అని అతన్ని వాటేసుకుని భోరు భోరున ఏడ్చింది కాముడు.
” వదులు వదులు నా బొమికెలు విరిగేట్టున్నాయి అని సరే క్షమించేశా గాని ఇంకా ఆ సీరియళ్ళ జోలికి పోక..ఇంత సడెన్ గా నీలో మార్పు ఎలా వచ్చింది కాముడు” అనడిగాడు రామారావు..
” పత్నీ పిశాచి” సీరియల్ ఇవాళే యిపోయిందండీ.. అందులో ఆ పిశాచి చివరాఖరుకి తన తప్పు తెలుసుకుని ” పతియే ప్రత్యక్ష దైవం” అతని తర్వాతే ఏదైనా అని గొప్ప నీతి చెప్పిందండీ. నేను కూడ అలా పిశాచిలా మిమ్మల్ని పీక్కుతినకూడదని నా తప్పు నేను తెలుసుకుని మిమ్మల్ని క్షమాపణ అడిగాను” అన్నది కాముడు.
“పోనీలే వెధవ సీరియల్ అయిపోవడం వల్ల నీకు నాకు మనశ్శాంతి దొరికింది” అన్నాడు.
అవునండీ వెధవ సీరియళ్ళు చూసి చూసి నిజంగా తలకాయ వాచిపోయింది..ఇక మీదట సీరియళ్ళూ చూడకూడదని డిసయిడ్ అయ్యాను” అంది కాముడు
“నిజంగానా? ఎంత మంచి వార్త చెప్పావు కాముడు” అని ఆనందపడ్డాడు రామారావు భార్యని దగ్గర తీసుకున్నాడు.
అవునండీ ఈ సీరియల్స్ తో మిమ్మలని ఎంతో బాధపెట్టాను.. అందుకని ఇక మీదట సీరియల్స్ చూడను..రియాలిటీ షోలు చూస్తా..ఇవాళే ” మీ ఇంట్లో దొంగలు దోల” రియాలిటీ షో మొదలయ్యింది.. అందులో దొంగలని తరిమి కొట్టాలి..ఇదిగో ఇలాగా”అంటూ చిందేసి చూపించింది..
“ఆహ్ దేవుడా” అంటూ మూర్చపోయాడు రామారావు.
రచన: శ్రీసత్యగౌతమి                       
పబ్ లో ఒకపక్క సన్నటి మ్యూజిక్కు, మరో పక్క బార్ టెండర్ రంగు రంగుల కాక్ టైల్స్ ను మిక్స్ చేస్తూ షాట్ గ్లాసెస్ లో పోస్తూవుంటే బార్టెండర్ స్టేషన్ చుట్టూ ఆడా, మగా షాట్ బై షాట్ గొంతులోకి సన్నటి జలపాత ధారలా దిగేసుకుంటున్నారు. కాక్ టైల్స్ తో మత్తెక్కి..మ్యూజిక్కుతో తూగుతున్నారు. ఇంకో పక్క టీ.వీ లో ESPN చానల్ లో ఫుట్ బాల్ మ్యాచ్ చూస్తూ బీరు పంపులనుండి గ్లాసుల్లో బీర్లు నింపుకుంటూ.. ఆటగాళ్ళమీద బెట్టింగులు చేస్తూ, కేరింతలు కొడుతున్నారు. మరో పక్క ఫ్యామిలీ లతో వచ్చేవాళ్ళు లోపల ఫ్యామిలీ రూముల్లో కూర్చుని స్పైసీ స్పైసీ హాట్ సిజ్ లర్స్ ని ఆర్డర్ చేసుకుని.. చల్లటి ఐరిష్, బెల్జియం బీర్లతో గొంతు తడుపుకుంటూ ఫుడ్డు ను ఎంజాయ్ చేస్తున్నారు.
మన ఏరన్ ఒక్కసారి ఈ వాతావరణంలో పడ్డాక ఆ 8 గంటల కారు ప్రయాణం + మరో రెండు మూడు గంటలు అనైటా కొరకు నిరీక్షణ లోని అలసటనంతా తుడిచేసుకుని, చల్లటి బీరుతో గొంతు తడిపేసుకుంటూ…. తానొక తూనీగ మాదిరి ఏ క్షణాన్నైనా… “ఎగిరిపోతే ఎంత బాగుంటుందీ”..అని పాడుకుంటున్న సమయంలో…….
అనైటా టేపులేసి.. వాల్యూము ఫుల్ గా పెంచి మరీ వినిపించిన క్రీక్..మనే శబ్దాలు, కీచురాళ్ళ ఆక్రందనలు, ఎక్కడో మూతేసిన డబ్బాలోంచి వస్తున్న వాయిస్..దానితో పాటు అనైటా నెరేషను! ..
ఇంకేముందీ…ఏరన్ కు రక్తం గడ్డకట్టి, బ్రెయిన్ కు రక్త ప్రసారం పూర్తిగా తగ్గి మైండ్ అంతా బ్లాంక్ అయిపోయి.. చుట్టూ ఉన్న కోలాహలాన్ని గుర్తుపట్టే లక్షణాన్ని పూర్తిగా కోల్పోయాడు. నోట మాట పడిపోయింది. కాసేపటికి మెల్లగా తేరుకుని.. గొంతు పెగల్చాలనుకున్నా పెగల్లేదు. ఏరెన్ ఆ తర్వాత ఏవీ మాట్లాడకపోయేసరికి.. తానే కదిపింది.
ముక్కు మీ..దకి జారిన కళ్ళజోడుని పైకి కూడా ఎగదొయ్యకుండా.. కళ్ళజోడు పైనుండే ఏరన్ వైపే చూస్తూ కనుబొమ్మలు పైకి విసిరింది.. “what’s  next?” అన్నట్టూ…
ఏరన్.. పెదాలు బిగించి ఒక గుటక లోపలికి మింగి.. మళ్ళీ సన్నాయి నొక్కులు ప్రారంభించాడు ఏరన్.
“ఇదంతా సాధ్యమా? ఎలా జరుగుతుంది? చనిపోయిన వాళ్ళు మాట్లాడటమేమిటి? ఇంకా సెల్ రన్ అవుట్ కాకపోవడమేమిటి? నమ్మబుద్ది కావడం లేదు. లాజిక్ కుదరడం లేదు….
అనైటా…. ఇదంతా మీకు నిజమనిపిస్తున్నదా? ఏదో ఫిక్షన్ స్టోరీ లా లేదు???”……
అనైటా చేతిలోకి బీరు గ్లాసుని అసహనంగా తీసుకుని, నోటి దగ్గిర పెట్టుకుంది, సమాధానం నీకు నువ్వే తెలుసుకో.. నన్నడక్కు అన్నట్టు.
ఏరన్ ఆమె అసహనాన్ని గమనించాడు. ఈ టైములో ఇక తన అపనమ్మకాలతో ఆమెని విసిగించకూడదు అని నిర్ణయించుకుని..
సరే.. మళ్ళీ ఈ వాయిస్ తో ఫోన్ వస్తున్నప్పుడు అలర్ట్ గా వుండి.. ఒకళ్ళం ఆ సమాధి స్పాట్ కి వెళ్ళి చూడాలి..అసలేం జరుగుతుందో అక్కడ అని ఏరన్ ఒక ఐడియా విసిరాడు.
ఆనైటా అది విని.. నెట్ పైనుండి వచ్చిన బాల్ ని ఎగిరి బలంగా బ్యాట్ తో కొట్టినట్టు.. ఒక గంభీరపు చూపు నొకదాన్ని ఏరన్ మీదకి విసిరింది.
ఏరన్ కి అర్ధం కాలేదు. అయినా ఆ విషయాన్ని అక్కడితో వదిలేసి.. వర్తమానం లో మ్యూజిక్కుని, అక్కడవున్న కిక్కుని కాసేపు ఎంజాయి చేద్దామని నిర్ణయించుకున్నారు. ఈలోపున ఏరన్ కి హటాత్తుగా గుర్తొచ్చింది, తాను దిగిన హోటల్ నుండి.. మరో హోటల్ కి మారడానికి ఆల్ రెడీ సన్నాహాలు చేసుకున్నాడని, జస్ట్ ఒక కాల్ చేసి తాను కొంచెం లేట్ గా చెక్ ఇన్ అవుతానని ఒక్క ఫోన్ చెయ్యాలి.
అక్కడంతా గందరగోళం గా వుందని, అనైటాకి ఒక కాల్ చేసుకుని రావాలని చెప్పి బయటికి వచ్చి.. హోటల్ కి కాల్ చేసి confirm చేసుకున్నాడు, తన రూం ని.
సరే… కాసేపయ్యాక ఇక వెళ్దామని నిర్ణయించుకుని….. పబ్ నుండి బయటపడ్డారు కార్ పార్కింగ్ లాట్ లోకి. విశాలమైన పార్కింగ్ లాట్, చక్కటి చల్లటి గాలి ఒక్కసారి వంటికి తగలగానే… బుర్రలోని భారపు ఆలోచనలన్నీ ఇట్టే మాయమయి హాయిగా అనిపించింది ఇద్దరికీ. వుండబట్టలేక  ఏరన్  ఆ మాట అన్నాడు కూడా. అనైటా చిన్నగా నవ్వి అవునన్నట్లుగా తలాడించింది. వెంటనే ఎవరి కార్లలో వారు వెళ్ళిపోకుండా.. కాసేపు చల్లగాలికి అక్కడే ఆ విశాలమైన ప్రాంతంలో కాస్త నడుద్దామనుకున్నారు. అనుకున్నదే తడవు నడక ప్రారంభం. అలా నడుస్తూ కార్ల వరకూ వచ్చినా .. వాటిని అక్కడే వదిలి.. మెల్లగా నడక సాగించారు. స్వంత విషయాల్లోకి దిగారు.
అనైటా: ఏరన్.. మీరు మళ్ళీ ఎప్పుడు వెళ్ళిపోతున్నారు?
ఏరన్: మీరెంత త్వరగా ఈ పైల్ ను క్లోజ్ చేస్తే అంత త్వరగా..
అనైటా: ********** (మాట్లాడలేదు)
ఏరన్ వెంటనే సర్దుకుని…”ఏదో జోక్ చేద్దామని”….
ఆ మాటకి అనైటా పకాలున నవ్వింది. ఏరన్ కి మొదటిసారి ఎందుకో ఆమె నవ్వుతే అందంగా వుందనిపించింది..
ఏరన్: ఎన్నాళ్ళనుండి ఎక్కడ వుంటున్నారు?
అనైటా: తాను కేవలం ఇన్ వెస్టిగేషన్స్ మీద ఇలా తిరుగుతుంటాననే చెప్పిందే తప్ప… వివరాలు షేర్ చేసుకోలేదు. అలా అని ఏరన్ విషయాలను కూడా ఆమె పెద్దగా అడగలేదు.
ఇక ఏరనే చెప్దామని నిర్ణయించుకుని చెప్పడం మొదలెట్టాడు. తనకు చిన్నప్పప్పటినుండి డిటెక్టివ్ కావాలని వుండేదని.. దానికనుగుణంగా జర్నలిజం మీద దృష్టి సారించి.. ఫ్రీలాన్స్ రైటర్ గా తన కెరియర్ ని మొదలెట్టానని చెప్పాడు. ఈ లోపుల పార్కింగ్ లాట్ పూర్తయ్యి… కరెక్టగా సిగ్నల్ వచ్చింది. సరే కుడి పక్కకు తిరిగి నడుద్దామా, లేదా ఎడమ పక్కకు తిరిగి నడుద్దామా.. అని తటపటాయించారు.
అనైటా.. సరే కుడి ప్రక్కకు తిరుగుదాము. అలా తిన్నగా నడుస్తుంటే… ఫుడ్ ట్రక్స్ వుంటాయి అన్నది.
ఏరన్: ఆశ్చర్యం… ఈ టైం లో ఫుడ్ ట్రక్కా? రాత్రి 10 అయ్యింది.
అనైటా: అవును. ఈ టైం లో చాలా మంది డ్యూటీ మారతారు. ఇది ఒక చిన్నఇండస్ట్రియల్ ఏరియా. చుట్టుపక్కల ఫ్యాక్టరీలలో పని చేసే వాళ్ళంతా షిఫ్ట్ డ్యూటీలు మారే టైము. డ్యూటీలు దిగిన వాళ్ళు, ఫ్రెష్ గా డ్యూటీలు ఎక్కేవాళ్ళు కూడా ఇక్కడే ఫుడ్ కొనేసుకుంటారు.
ఏరన్ కి చాలా లైవ్లీ గా అనిపించింది వాతావరణం. తనకి కూడా వెళ్ళాలనిపించింది. కానీ మళ్ళీ …
ఏరన్: అవునూ… అది ఎంత దూరం, ఎంత దూరమని నడుస్తాం? అలాగయితే కార్ తెచ్చుకుండే వాళ్ళము కదా?????
అనైటా: అవును.. కొంచెం దూరమే నడవాలి. ఒక పని చేద్దాం. ట్రాలీ ఎక్కుదాం.. అని చెప్పి ఒక సింగిల్ లైన్ ట్రాలీ ని చూపించింది. కరెక్ట్ గా నడుచుకుంటూ దాని స్టాప్ దగ్గిరకే వచ్చారేమో… వెంటనే ట్రాలీ ఎక్కేసారు. ఎక్కిన వెంటనే ఆటోమేటిక్ గా తలుపులు మూసుకున్నాయి.
ఏరన్: టికెట్టు తీసుకోవాలేమో?
అనైటా: నా దగ్గిర పాస్ వుంది, ఇద్దరికీ నా పాస్ మీదే టికెట్స్ తీసుకుంటాను.
ట్రాలీలోనే.. ఒక సెటప్ వుందీ. దాని దగ్గిరకు పోయి పాస్ ని రెండుసార్లు.. దాని ముందు వుంచింది. అది.. ఆ పాస్ ని రెండుసార్లు రీడ్ చేసి… క్రింద నుండి, రెండు టికెట్లను ఇచ్చింది. ట్రాలీ బయలుదేరి… మధ్య మధ్యలో మూడు స్టాపుల వరకు ఆగి, నాల్గవ స్టాపులో ఇద్దరూ దిగారు. ఓ నాలుగు అడుగులు వెయ్యగానే..చాలా ట్రక్కులు కనిపించాయి. అందులో ఒక ట్రక్కు దగ్గిర చాలా పెద్ద లైను కనబడింది. అక్కడికి వెళ్ళి చూస్తే… అక్కడ మాంచి ఘుమ ఘుమ లాడే చికెన్ బిరియానీ సెర్వ్ చేస్తున్నారు. అనైటాకి బిరియానీ అంటే  మహా ప్రాణం. మన వెంకట సత్యానికి కూడా మహా ఇష్టం. చికెన్ బిరియానీకి అనైటా కళ్ళల్లోని ఆనందాన్ని చూడగానే.. తనకు బిరియానీతో సత్సంబంధాలు ఎలా ఏర్పడిందో చెప్పేయడానికి సిద్దమయ్యాడు…….
అనైటాకి తెలుసుకోవాలని పెద్దగా ఉవ్విళ్ళూరకపోయినా, ……ఏదో తన గురించి ఆమెకి తప్పకుండా తెలుసుకోవాలనే వుంది, కాకపోతే ఏదో కొంచెం మొహమాటపడుతున్నదే తప్పా.. అని ఫిక్స్ అయిపోయాడు.  సో…
నేను మలేషియాకు రాక పూర్వం…… అస్సలు కోడిని టేస్టు చేస్తే ఒట్టు. తర్వాత..  మలేషియాలో మొదటిసారిగా బాస్ తో కలిసి బిరియానీ తిన్నట్లుగా చెప్పాడు.
బాస్ చార్లీ గుర్తుకురాగానే… ఒక్కసారిగా బాధాతప్త హృదయమయిపోయింది ఏరన్ ది.
సడన్ గా ఏరన్ సైలెంట్ అయిపోయేసరికి, అనైటాకి అర్ధం కాలేదు, ఏమయ్యింది అన్నట్లు చూసింది.
“ఊహు”… మళ్ళీ చెప్పసాగాడు ఏరన్. మలేషియాలో చాలా ఇండియన్ రెస్టారెంట్స్ ఉన్నాయని, ఆల్మోస్ట్ అక్కడ అన్ని మలేషియన్ రెసీపీస్ , ఇండియన్ రెసీపీ టేస్ట్ కి దగ్గిరలోనే వుంటుందని చెప్పాడు.
ఈ లోపుల లైన్ లో వాళ్ళ టర్న్ వచ్చింది. రెండు చికెన్ బిరియానీలు ప్యాక్ చేయించుకుని… రోడ్డు కాస్ చేసి… తిరుగు టపా ట్రాలీ కోసం స్టాప్లో కి వచ్చారు. లోపల షెడ్డు క్రింద… ఇద్దరు కూర్చోగలిగే స్పేస్ లో రెండు కుర్చీలు వున్నాయి.  ట్రాలీ రావడానికి ఇంకా టైం వుంది. సరే ఈ లోపున అక్కడే బిరియానీలు కానిచ్చేద్దామని నిర్ణయించుకున్నారు.
ఈ లోపుల వాటర్ బాటిల్స్ లేవని గుర్తొచ్చింది. వాటర్ బాటిల్స్ తీసుకురావడానికని ఏరన్  లేచాడు. లేవగానే ఏదో ఒక బలమైన గాలి తనను తాకుతూ… ముందుకు నెట్టింది. ఆ గాలికి… ఏరన్ యొక్క జుట్టు క్రాఫ్… ప్రక్కకు వెళ్ళి అందంగా అతని నుదుటి మీద ఆగింది. మొదటిసారిగా ఏరన్ ని అందంగా చూసింది అనైటా.
ఏరన్ నడవసాగాడు. నడుస్తుంటే… చెవిలో ఏదో ఎక్కడినుండో దూరంగా గాలి ఊళ వినిపించింది ఎడమచెవిలో. కుడివైపు నుండి కొన్ని వేల గొంతులు చర్చి సాంగ్ గొంతెత్తినట్టు..ఓ..మనిషి ఆలాపన, కుడి చెవిని తాకింది. త్రుళ్ళిపడి… అటు ఇటు చూసాడు. ఏవీ లేదు. అప్పుడు గట్టిగా… థ్యాంక్స్ దేవుడా, నేనిలా త్రుళ్ళిపడిన క్షణంలో అనైటా తన చుట్టూ వుండకపోవడమే మంచిది అనుకున్నాడు.
అలాగే నడుస్తున్నాడు… ఆల్ మోస్టు షాపులో అడుగుపెట్టాడానికి ముందర… గాలిలోంచి ఆ ఊళ ఇంకా ఎక్కువ అయ్యింది. తనకేనా… చుట్టు ప్రక్కల వాళ్ళు కూడా దీన్ని విన్నారా అనే డౌట్ వచ్చింది.  చూస్తే అలా లేనట్టుంది, అందరూ ఎవరి పనుల్లో వాళ్ళు మునిగిపోయినట్లుగానే కనిపించారు. ఇదంతా తనకు మాత్రమే జరుగుతున్నదా? అయితే మాత్రం తాను భయపడాలా?
Never……. ….I am a Detective … let me put the detective cap !!!! (గుండె నిబ్బరానికి)………
(సశేషం)
కూర్పరి: శ్రావ్య వరాలి కొవ్వలి
ఆఖరు తేదీ: మార్చి 20 , 2015
చిరునామా: editor@maalika.org

 
అడ్డం
1    రచయిత్రి, మానవసేవిక.  ఇన్ఫోసిస్ మూర్తికీవిడ మేలైన అర్ధభాగం  కూడా
2    రెండుసార్లు నోబెల్ బహుమానం సంపాదించుకున్న అసాధారణ ప్రతిభాశాలి  -ఈ మహిళ.
7    వింటి తాడులాంటి స్త్రీ
8    రేడియోనాటకాలలో ఈవిడది ప్రత్యేక స్థానం.. గణపతి తల్లిగా సుప్రసిధ్దురాలీ నండూరి నారీమణి.
9    వాలిసుగ్రీవుల మధ్యనలిగిపోయిన నక్షత్రం
11    విష్ణువాహనపు జనని
14    ఆడువారి మెడలో ఈ అందమైన పేరు వేసి, చూడండి వారి మోములో ఆనందం.
15    విశ్వనాధ వారి అందమైన సాని
18    అలనాటి మేటి తెలుగు నటి.. ఢిల్లీ లోనదికి నామాంతరం
20    అమ్మాయిలు చలికి వెరచి ముగ్గులు వేయకపోతే ఈపండగవ్వదు.
22    ఈయన లేకపోతే మరదలికి సరదా లేదు.
23    ద్రౌపది. నల్లగా ఉంటుందనా ఈపేరు?
24    శ్వేతకోయిల బిరుదున్న గాయని. రావణుడిని శపించిన సాధ్వి .. పూర్వజన్మలో సీత
26    దేవి కొలువుండే నవావర్ణ ఐలాండు
28    సంగీతకళానిధి, ఈవిడ సుప్రభాతం వినకుండా శ్రీనివాసుడు నిద్రలేవడేమో… 3421
30    స్త్రీవేషధారణలో ప్రధమ స్థానం ఈయనదే.  పొడి అక్షరాలలో
31    అందగత్తె … నీవంటి దివ్య స్వరూపిణి ఎందెందు వెదకిన లేదు కదా
నిలువు
1    అంతరిక్షంలో ఎక్కువరోజులు గడిపిన వ్యోమగామిని
2    ఐదుసార్లు ప్రపంచ బాక్సింగు ఛాంపియన్  .. ప్రియాంకా చోప్రా
4    అలనాటి నటి, పాకిస్తాన్ క్రికెటర్ మొహిసిన్ ఖాన్ ఒకప్పటి పెళ్ళాం
5    సత్యభామ. ఈ అసురుడిని సంహరించింది కాబట్టి ఇలా పిలవచ్చేమో.
6    ఒక కమ్మని మాట.  మాక్జిం గోర్కీ నడగండి.
10    జయజయజయ శత సహస్ర .. 7 అడ్డానికి ముందు పెట్టి తిరగేస్తే..  హృదయనేత్రి
12    ఆనాటి నటి .. కాజోల్ ఈవిడ తనువు నుండి జనించినదే
13    గున్నమామిడి కొమ్మలోన గూళ్ళ లోంచి పాడి పాడి ఈవిడ కొద్దిగా తడబడింది
16    ఆవిడే శ్యామల.. భలే రమ్యంగా ఉందే
17    రమణీ ప్రియ — తెచ్చి ఇచ్చే కిళ్ళీ కావాలిట అల్లసాని వారికి కవిత్వం రావాలంటే
19    పేరంటాలకి పోయె అర్హతగల స్త్రీ
21    మొదలు లేకపోయినా బిడ్డని కనేప్పుడు వేదన తప్పదు
25    నుదుట పెట్టుకునేది
26    ఈవిడతో పెట్టుకునేరు సుమా జాగ్రత్త.  ఈమె పేరొందిన టీవీ ఏంకరు. కాస్త తలకిందుల మనిషి
27    ఈమధ్యనే పోయిన ఒక ఆడ కార్టూనిష్టు పేరులో సగం.  ఆవిడ రాగాలు తీసే ఆవిడ కాదు.
29    తబుస్సం ఖాన్ కి పొట్టి పేరు- తలకిందులవాల్సిందే
రచన: టి.జ్ఞానప్రసూన
“ఏమండోయ్ కూరలు  తేవాలి ,అన్నీ అయిపోయాయి , ఒక్క పచ్చిమిరపకాయ కూడా లేదు “అంది మీనా
“చచ్చామ్రా బాబూ ఇదొక శిక్ష” అనుకొంటూ లేచాడు  పరంధామయ్య. డబ్బు తీసి సంచీలో వేసుకొని ఖాళీ పర్సు చేతిలో పట్టుకొన్నాడు.
అది చూసి  మీనా “అదేమిటండీ!! డబ్బులు సంచీలో వేసి  ఖాళీపర్సు చేత్తో పట్టుకొన్నారేం ?
అంతే మరి!  కూరలెంత మండిపోతున్నాయ్!  సంచీలో డబ్బు పట్టుకెళ్ళి పర్సులో కూరలు  తెచ్చుకోవాలి. అని వీధి తలుపు జారవేసి   వెళ్లి పోయాడు.
ఇదివరకు   ఆడవాళ్ళు  కలుసుకొన్నపుడు పరస్పరం వేసుకొనే ప్రశ్న “ఇవాళ ఎం వండారు ?అని ఆ అలవాటు పోయింది. కొంత తీరిక లేక, కూర చెయ్యలేదని చెప్పుకోవడం ఇష్టం  లేక కావచ్చు. బీదవాళ్ళ కిందో,  పిసినారుల కిందో  లెక్క కడతారని భయము కావచ్చు.  ఆర్ధిక స్తోమతు అంతా మన మెనూలో  తెలిసిపోతుందని కొందరు లలనామణులు వారి దర్పం, జోషు కలిపి “మా  ఆయనకీ వంకాయ కారం కూర చేసాను, మా చిన్నాడికి  బెండకాయ వేపుడు, సాంబారు, అప్పడాలు,  దోసకాయ పచ్చడి” –ఇలా చెప్తారు. ఆ అబద్ధాలు, బడాయిలు చెప్తుంటే వారి ముఖకవళికలే  చెప్తాయి  ఇదంతా వట్టి బాజా అని.
కూరలేని కూడు అని   చీత్కారం చేస్తారు. తెల్లరిలేస్తే  ముద్దపప్పా? పొడి పప్పా! అనే ఆలోచన. పొద్దు కూకితే  చాలు పప్పు చారా? వేపుడా అనే గోలే ! ఈ ఆలోచనలతోనే  ఆడవారి బుర్ర గంధపుచెక్కలా  అరిగిపోతుంటుంది .
మా  అచ్యుతం అక్క పొద్దుటిపూట ఉషారుగా పప్పు కూరా, పచ్చడి చేసేది. సాయంత్రం నాతో  కాసేపు కబుర్లు చెప్పాక “వంట చెయ్యాలి జానీ ! పొద్దున్న వంటలన్నీ వండానా?  అన్నీ గంగలో కలిసిపోయాయి. ఒక్కటి లేదనుకో! మీ బావ గారికి ఏ లోటు  వచ్చినా విడాకుల కాగితం  ముందు పెడతారు అని గబాగబా వెళ్లి పోయేది .
ఇప్పుడు  కూరలు లేకుండా  వంట చెయ్యాల్సి వస్తోంది.. ఉష వంటింట్లో ఒక బోర్డ్ పెట్టింది. వారాల  ప్రకారం రోజు సాయంత్రం వేళ పప్పు పచ్చళ్ళే! కంది  పచ్చడి, శనగపప్పు పచ్చడి, పెసరపప్పు పచ్చడి. మినప పప్పు పచ్చడి, ఉల్లిపాయ కారం, అల్లం పచ్చడి, కొత్తిమీర  పచ్చడి . ఎవరికైనా   ఇష్టం లేకపోతే  నన్ను కూడా తీసుకుని   హోటల్ కి వెళ్ళవచ్చు. అని
ఇంటి పెరట్లో   కూరగాయలు పండించుకొందామంటే అసలు పెరడేదీ !  నిన్న ఒకావిడ  కూరాలకి వచ్చి “అన్నిటికంటే చవకగా ఏ కూర వుందో  అదియ్యి  అంది. అతను నవ్వి చవకంటే   వానలొచ్చాకే! అన్నాడు.
మా రాముకి  ఎక్కువ ఖరీదు పెట్టి కూర కొనాలంటే అసలు మనసొప్పదు. సిమ్లామిర్చి, గోరుచిక్కుడుకాయలు తెచ్చి వాటితో వారోత్సవాలు చేస్తాడు. ఇదేమిటి?  అంటే   ఏమి చేస్తాం , ధరలు పెరిగిపోయాయి , అంత  పెట్టి కొంటే ఇవాళ పండగ రేపు ఎండగ , సంసారం నడవొద్దూ !అంటాడు.
నేను రమ షాపింగ్ కి వెళ్లి వచ్చేసరికి ఎనిమిది అయింది.  పిల్లలకి అరగంటలో అన్నం వండి పెట్టింది. ఇంత తొందరగా ఎలా చేసావే!అంటే   ఏముంది
నేటి బాలలే రేపటి పౌరులు  నిన్నటి పప్పే నేటి పప్పుచారు అంది.  మళ్ళీ నవ్వి నేటి కూర రేపటి పరాఠా అంది . ఆకాశాన్నంటే  ధరలు   ‘జిహ్వ చాపల్యం  తగ్గించుకోండి, ఒక్క ఆదరువ తో భోజనం చెయ్యడం నేర్చుకోండి అని  చెప్పక చెప్పుతున్నాయి. అలా చేస్తే బోలెడు సమయం కలిసి వస్తుంది.
మొన్న ఒకావిడ చవకగా వచ్చాయని ముదురు బెండకాయలు తెచ్చి కూర చేసిందిట. నూనె తక్కువ వేసి పోపులో వేస్తే  దాన్నిండా గింజలే కనపడ్డాయి కానీ బెండకాయ ముక్క లేదు. భర్త  భోజనానికి కూర్చుని  కూర చూసి సగ్గు బియ్యం కూర చేసావా? అన్నాడట . మరీ చెప్తారండి! కాస్త  ఆలస్యంగా  కోసినట్లున్నారు నలుగు గింజలు పడ్డాయి. గట్టిగా నమిలితే సరి , సోమ్మెట్టి కొనుక్కొన్నది పారేసుకొంటామా?అందిట.
తిండి తింటుంటే డబ్బే కనిపిస్తోంది కానీ,  తృప్తి ఎక్కడిది?
రచన: బలభద్రపాదుని రమణి
“సీత చాలా మంచి పిల్ల” అన్నారు చిన్నతనంలో..
“సీత బంగారు తల్లిరా!” అన్నారు  వయసు వచ్చాక.
“సీతమ్మ మహా దొడ్డ ఇల్లాలు” అన్నారు హృహిణీగా మారాక.
“సీతమ్మ మహా సాధ్వి” అన్నారు కోడళ్లు వచ్చాక..
సీతమ్మ చెక్కిట  చేయి జేర్చుకొని కూర్చుని చూస్తోంది. చుట్టూ రమణీయమైన ప్రకృతి. భూలోక వైకుంఠమని ఊరికే అన్నారా తిరుపతిని. అలలు అలలుగా కొండల మీదనుంది తేలి వస్తోంది. “శేషశైలావాసా శ్రీ వెంకటేశ్వరా” అని మధుర గాయకుని కంఠ స్వరం.
“బామ్మా! మంచినీళ్లు” మనవడి గొంతు ఆమెని ఇహలోకంలో పడవేసింది.
“వస్తున్నా” అంటూ లేచి వెళ్లి మంచినీళ్ళు ఇచ్చి వచ్చింది.
బాల్యంలో తల్లిదండ్రులతో కలిసి ఒకసారి తిరుపతి వచ్చింది. ఆ తరువాత కొత్త పెళ్లికూతురిగా భర్త, అత్తమామలతో కలిసి ఒకసారి. ఆ తరువాత ఇన్నేళ్లకి మళ్లీ ఇలా…
“అమ్మా! తిరుపతి వెళ్తున్నాం వస్తావా?” అని చిన్నకొడుకు అడిగేసరికి ప్రాణం లేచి వచ్చింది.
“వెంకన్నా! ఇన్నాళ్లకి మళ్లీ నన్ను పిలుస్తున్నావా? అనుకుని ఆనందంగా ప్రయాణమయింది.
తిరుపతి చేరగానే పెద్ద మనవడికి జ్వరంతో వళ్లు వెచ్చబడింది.
“అయ్యో.. దర్శనం క్యూలో అన్ని గంటలు ఈ జ్వరం పిల్లవాడితో ఎలా?” అని కోడలు కంగారు పడ్తుంటే…
“మరేం పర్లేదు! అమ్మ చూసుకుంటుందిలే.” అన్నాడు కొడూకు.
పట్టుచీర కట్టుకుని చిన్నవాడ్ని చంకన వేసుకుని దర్శనానికి వెళ్తూ “మేము వచ్చేసరికి ఆలస్యమవుతుందేమో! టిఫిన్ తెప్పించాం తినెయ్యండి. బాబు జాగ్రత్త” అని చెప్పింది కోడలు.
సీతమ్మ ఏమీ మాట్లాడలేదు. అలా మాట్లాడటం ఆమెకి ఇన్ని సంవత్సరాలుగా అసలు అలవాటే లేదు.
“అమ్మా! మంచి తల్లివని నీ మొఖమే చెప్తోంది దానం చెయ్యమ్మా” అన్న పిలుపుకి తలతిప్పి చూసింది.
బిచ్చగత్తె కనిపించింది.
“నేను మంచిదాన్ని కాదు అవతలికి పో..” అంటూ అరిచింది.
అది వెళ్లిపోయాక అలా అన్నంది నేనేనా? అని తనలో తనే బోలెడు ఆశ్చర్యపోయింది కూడానూ!
సీతమ్మకి పాపం చాలా మంచి పేరు. ఐదుగురు సంతానంలొ మధ్య పిల్లగా పుట్టింది సీత.
“అన్నయ్యకీ, అక్కయ్యకీ కోసం తెప్పించకూ” అనేది అమ్మ.
“చెల్లినీ, తమ్ముడినీ ఏడిపించక, ఏం కావాలో చూడు” అనేవారు నాన్న.
తను దేనికైనా మారాం చెయ్యబోయినా కావాలని ఏడుద్దామనుకున్నా “మా సీత మంచి పిల్ల. మిగతావాళ్లలా కాదు” అనేవారు అమ్మానాన్నలు.
దాంతో తను ఠక్కున ఏడుపు ఆపేసేది.
తనకి వయసు వచ్చేసరికి అక్క పెళ్ళాయి అత్తారింటికి వెళ్లిపోయింది. ఇంటి పనులన్నీ తనమీదే పడ్డాయి. ఎన్నడూ గుమ్మం ముఖం చూసి ఎరగదు.
“వంచిన నడుం ఎత్తదు. మంచి పనిమంతురాలు” అంటూ పొగిడేవారు అందరూ.
ఆ సర్టిఫికెట్ల పుణ్యమా అని మొదట చూసిన సంబంధమే నిశ్చయం అయిపోయి తను పెళ్లికూతురయింది.
అలా రాఘవరావుగారి ఇల్లాలయింది సీత.
మరుదులూ, ఆడబిడ్డలూ, అత్తమామల మధ్య ఎన్నడూ పెదవి విప్పి మాట్లాడలేదు. ఎవరికి ఏమీ తక్కువ చెయ్యలేదు. “చాకిరి చెయ్యడానికే పుట్టాను” అనుకునేది.
“మా కోడలు మంచి పిల్ల. ఈ కాలం వాళ్లలా కాదు” అంటూ అత్తగారు నలుగురితో చెప్తుండేది.
సీత వంటింటికీ, పడగ్గదికీ అంకితమయిప్యింది.
పిల్లలు పుట్టాక వాళ్ల ఆలనా పాలనా చూడడంలో పడి తన ఉనికిని తనే మరిచిపోయింది. పిల్లలే ఆమె లోకం అయ్యారు.
పిల్లలు పెద్దయి పెళ్ళిళ్లు అయ్యాయి. కోడళ్లు వచ్చారు.
“మా అత్తగారు చాలా మంచి ఆవిడ” అన్నారు కోడళ్లు.
ఎన్నడూ సీతమ్మనోరు తెరిచి వాళ్లని ఒక్క మాట కూడా అనలేదు. సీతమ్మ చాకిరి ఇంకాస్త పెరిగింది అత్తగారయ్యాక.
ఆమె పెద్దకొడుకు పిల్లలు పెద్దయ్యేవరకూ వాళ్ల దగ్గర ఉంది. తరువాత చిన్న కోడలికి ఉద్యోగం వచ్చాక చిన్న కొడుకు పిల్లల్ని పెంచడానికి వచ్చింది.
“నేను కొడుకుల దగ్గర ఉండను. అరుణాచలం రమణ మహర్షి ఆశ్రమానికి వెళ్ల్లిపోతున్నాను వస్తావా?” అన్నాడు రాఘవరావు.
అదే మొదటిసారి ఇన్నేళ్ల దాంపత్యంలో ఆయన భార్య అభిప్రాయం అడగటం.
” అమ్మ మమ్మల్ని వదిలి వస్తే ఎలా? అన్నాడు చిన్న కొడుకు
“పనిమనిషి ఇంత బాధ్యతగా చేస్తుందా?” అని బహుశా మనసులో అనుకొని ఉంటాడు.
సీతమ్మ మౌనంగా ఉండటంతో ఆమె భర్త ఒక్కడే వెళ్లిపోయాడు.
ఆమె మంచితనం అతన్ని ఆపలేదు. అతనితో వెళ్లనివ్వలేదు.
సీతమ్మ ఇప్పుడు జీవితం చరమాంకంలోకి వచ్చింది. ఇన్నేళ్ల తరువాత ఇంత తీరుబడిగా కూర్చుని తన జీవితాన్ని సమీక్షించుకునే సమయం చిక్కింది.
ఆమెకి ఒక చిత్రమైన కోరిక కలిగింది
తన తల్లిదండ్రులు తన ముందుకు వస్తే బావుండుననీ, వస్తే.. ఇలా అడగాలని “అమ్మా!! చిన్నప్పుడు అందరు పిల్లల్లా నన్ను ఎందుకు మారాం చెయ్యనివ్వలేదూ? వాళ్లతో సమానంగా నా కోరికలు తీర్చుకోనీయకుండా మంచి పిల్ల అని నా నోరు ఎందుకు నొక్కేవూ? నా అందమైన బాల్యం అందరిలా ఎందుకు అనుభవించనియ్యలేదూ?”
తండ్రితో “నాన్నా! నాకు రంగు రంగుల బట్టలు కట్టుకోవాలనీ, ఇంట్ళో పనే కాకుండా వాకిట్లో కాసేపు నిలబడాలనీ ఉండేది. పుస్తకాలూ, సినిమాలు లాంటివి నాకూ ఇష్టమే. కాని నువ్వు, మా సీత అందరిలాంటి పిల్ల కాదు” అని నా కోరికలని ఎందుకు సమాధి చేసావు?” అనీ.
భర్తని నిలదీసి “అందరి అవసరాలు అడక్కుండానే తెలుసుకుని తీర్చిన మీరు నా గురించి ఎప్పుడైనా ఆలోచించారా? నాకు మీతో ప్రపంచం గూర్చిన మాటాముచ్చటా చెప్పుకోవాలనీ,  మీతో కలిసి ఎక్కడికన్నా కాసేపు తిరిగి రావాలనీ, ప్రపంచం గూర్చిన విషయాలు పంచుకోవాలనీ ఉండేది. ఎందుకని మీరు నన్ను మీ పిల్లలకి తల్లిగా మాత్రమే మార్చారూ? మీ జీవిత సహచరిగా, ఓ స్నేహితురాలిగా చూడలేకపోయారు? నా యవ్వనాన్ని పుష్పించే తరుణంలోనే మోడు వార్చేసారు. మా ఆవిడ నా పూర్వజన్మ  సుకృతం అంటూ  ఇలా మరబొమ్మలా ఎందుకు మార్చారూ? అని
కనీసం ఇప్పుడన్నా కళ్లు తెరుచుకుని తన మంచి పేరు మాపుకోవాలి.
” మా అత్తగారు చాలా మంచిది” అని చెప్తూ, “ఆఫీసునించి నేనూ, మీ అబ్బాయి సినిమాకి వెళ్తున్నాం. పిల్లలకి అన్నాలు పెట్టి నిద్రపుచ్చేయండి” అంటున్న కోడలితో..
“లేదమ్మా! నేను మీరు అనుకుంటున్నంత మంచిదాన్ని కాదు.నా మనసులోనూ భావాలు, సంఘర్షణలూ అన్నీ ఉన్నాయి. అవి వ్యక్తపరచలేకపొవడం నా అశక్తత మాత్రమే. మరబొమ్మలా యాంత్రికంగా బ్రతకడం ఇక నా వల్ల కాదు. నన్నూ మీ మావగారి దగ్గరికి పంపించేయండి. కనీసం ఈ జీవిత సంధ్యా సమయంలోనైనా నాలో అణుచుకున్న కోరికలు కొన్నైనా తీర్చుకోనీయండి.” అని చెప్పాలని వుంది.
ఏడుకొండలు ఎక్కి పైకి చేరినా? శ్రీవెంకటేశ్వరుడ్ని దర్శించలేని అశక్తత ఆమె మీద ఆమెకే అసహ్యాన్ని తెప్పించింది. ఆ వేడిలో గట్టిగా నిర్ణయించుకుంది. “ఈ మంచితనపు బరువు ఇంక నేను మొయ్యలేను. మంచిదాన్ని అన్న పేరు త్యాగం చేసైనా సరే నా అభిప్రాయాలు నిక్కచ్చిగా ఇకనుండి వ్యక్తం చేసేస్తాను” అని
మనవడు మళ్లీ “బామ్మా” అని పిలవడంతో లేచి లోపలికి వెళ్లింది.
తిరుపతి నుంచి వచ్చిన మరునాడే పెద్దకొడుకూ, కోడలూ వచ్చారు.
“అమ్మా! నీ నగలు బ్యాంక్‌లోనే ఉన్నాయిగా. అవి అమ్మి నాకిస్తే ఇల్లు పైభాగం పూర్తి చేద్దామనుకుంటున్నాను.. తమ్ముడికి ఈ ఇల్లు మొత్తం ఇచ్చేయచ్చు” అన్నాడు.
ఈ ఒడంబడికకు చిన్నకొడుకు కూడా సుముఖంగానే కనిపించాడు.
సీతమ్మ పెదవి విప్పి మాట్లాడలేదు.
ఆ రాత్రి కూర్చుని ఓ సుదీర్ఘమైన లేఖ కొడుకులని ఉద్దేశించి వ్రాసింది. దాని సారాంశం “బాబూ! ఇన్నాళ్లూ పెదవి విప్పకుండా  అందరి ఇష్టాలకీ అనుగుణంగా మసిలాను. ఇంక నా వల్ల కాదు. మా ఇద్దరి ముసలి  ప్రాణాలూ ఉండగానే నగలూ,, ఇల్లూ అమ్మేసి, మీకిచ్చి అనాధలం కాలేము. మా తదనంతరం అవి ఎలాగో మీవే. కాబట్టి అవి అమ్మి నేను బ్యాంక్‌లో వేసుకుందామనుకుంటున్నాను. ఆ వడ్డీతో మా బతుకులు మీ మీద ఆధారపడకుండా  గడచిపోతాయి. నన్ను రేపే మీ నాన్నగారి దగ్గరికి పంపించెయ్యండి. మా అమ్మ చెడ్డది అనుకున్నాసరే పోయేలోగా ఆ చెడ్డతనాన్ని కూడా అనుభవించే పోతాను” అని వ్రాసి ఆ ఉత్తరాన్ని ప్రొద్దుటే ఇవ్వవచ్చు అనుకుంటూ దిండుగలీబులో పెట్టి నిశ్చింతంగా కళ్లు మూసుకుంది.
“ఇదేమిటి విడ్డూరం!! అత్తగారు బారెడు పొద్దెక్కినా నిద్ర లేవకపోవడం” అంటూ పెద్ద కోడలు ఆవిడ మంచం దగ్గరకు వచ్చింది.
“ఇలా ఎప్పుడూ జరగలేదు అక్కయ్యా! కోడికంటే ముందే లేస్తారు” అంటూ చిన్నకోడలు కూడా వచ్చింది.
“అత్తయ్యా! అత్తయ్యా! అంటూ  లేపడానికి ప్రయత్నించారు.
ఎంత పిలిచినా సీతమ్మ కళ్లు తెరవలేదు. ఇక తెరవలేదు కూడా.
ఆమె మంచితనాన్ని మాత్రమే చూడడం అలవాటయిన దేవుడు ఆవిడ చెడ్డతనం ఏదైనా ఉంటే అది లోకానికి వెల్లడి చేయదల్చుకోలేదు. ఆవిడని మంచిగానే తన దగ్గరికి చేర్చేసుకున్నాడు.
అందరూ గొల్లుమన్నారు.
“పుణ్యాత్మురాలు, దొడ్డ ఇల్లాలు, దేవత” అని స్తుతించారు.
ఆమె భర్త కూడ వచ్చాడు . “నాకు వచ్చే జన్మలోనూ ఇలాంటి ఇల్లాలే కావాలి” అంటూ శోకించాడు.
కొడుకులూ, కోడళ్లూ మరొకందుకు ఏడ్చారు.
దహనం కాగానే ఆమె పక్క బట్టలూ, దిండు గలీబూ దాంట్లో  ఉన్న ఉత్తరంతో సహా చాకలిదానికి ఇచ్చేసారు.
చాకలిది ఆ కాయితం ముక్క గుమ్మం అవతల గిరాటేసి అవి పట్టుకుని చక్కా పోయింది.
ఆ కాయితం అలా.. అలా ఆకాశం వైపు ఎగురుతూ మంచి సీతమ్మగారికి వీడ్కోలు చెప్పింది.
 
************
రచన: లలితా రామ్

FACETS
It seemed like the smoky event took place a century ago.  In hazy shades of grey, accompanied by low, murmuring tones.  A whole day of reminiscing, amidst telephone calls from her staff.
Today was a special day in her married life.  Shreya had to see the video.  It was filled with hues and resonant vibrations, echoing her state of mind, at her wedding.
Perched on a deep brown, tuft-patterned leather sofa, Shreya immersed herself in watching her wedding events.  With a cup of coffee, her favorite chocolate chip cookies and the eternal rain pouring outside.
I was a spirited journalist then.  A rebel with many causes, she thought.
She had represented a reputed monthly magazine that was applauded for its bursting in-house talent.  The magazine produced cutting-edge articles.  She wrote in their business affairs section.  She was pleasantly surprised when her boss assigned her to cover a global conference, at a five star hotel in Bangalore, India.  She had just joined the firm.
“Don’t you think Mr. Gurudas would be better for this assignment?  He has done this twenty times or more.”  She asked her boss, the chief editor.
“That is exactly why I want you to go for it.  I need a fresh vision.  I have made up my mind.”  The boss cast a shooting glance at her.
Officials from many countries flew in for the event that was held in the silver lotus banquet hall, decorated with subdued lights and wall length tapestries.  International chefs claimed to make the best food Bangalorians had ever tasted.
She remembered being excited.   This could spur her onto a larger domain.  If not, she had laughed to herself, she would taste gourmet cuisine, from jambalaya chops to smothered enchiladas and rub shoulders with peers.
She would completely forget her musty room in the office, the smell of dry parchment, her hand written notes and the lusty Gurudas for three whole days.  The man with coffee stained teeth, smiled at her incessantly.  Touched her bare waist and came close to her at door entrances and room corners.  He was exactly twenty seven years older than her.  She tolerated him as he had a pronounced limp.
This was a hot summer in the year 1985.
She arrived early on the first day.  Brimming with questions and full of answers.  She covered presentations and interactive sessions.  The room was vibrant with men in dark suits and a handful of women in skirts and silk blouses.
This was the first time Shreya bumped into Oberon.  She ran into him at the entrance of the banquet hall.  Both arrived early.  She turned right and he did, and when she turned left, he did too. They stopped and smiled at each other.  He looked back at her and waved, as he strode towards the podium.
Oberon was a mesmerizing speaker.  He kept the journalists arched up.  Shreya prodded him on relentlessly, asking him to prescribe methodologies, define risks and etch safeguards.  She provided him with her own model, and at one point, he invited her on to the platform.
It did not end there.  At noon, he asked, “Shreya!  Will you have lunch with me?”
In the evening, he asked again, “Shreya!  Will you have dinner with me?  And come for a drive?”
Dinner was followed by a bumpy taxi ride through M.G. road in the middle of the city.  It stretched east, from Trinity to A. Kumble circle.  The road was busier than most others in Bangalore.  It was fringed with shops of all sizes that sold everything from pulp magazines to brass-wares.  It was the downtown of Bangalore, with a host of advertising agencies, restaurants, financial institutions, airline companies and movie theaters.
“What is the one thing that I must see in Bangalore?” Oberon had asked.
“There are two things.  The Lal Bagh with its magnificent trees and rock formations, and me, of course!” She had grinned.  She took him for a visit to the Mughal style garden.
They struck on a pleasurable note of friendship before the end of the third day.  They explored the road and the predominantly flat city with its parks and museums.  Oberon Macintyre returned to his home in New York with golden memories.
Their friendship flourished happily, with letters, phone calls and frequent Hallmark cards.
He turned into her guide and guru, after he discovered Shreya’s mother died when she was very young.  Her father, the principal of a co-education school, was not inclined to overt display of emotions.  She never knew if he missed her mother.  She was not sure if he loved her, Shreya, irrevocably.  She loved him deeply.  Yet she felt a void, often.  Books were his best friends.  His silence drew her to her father even more.  Shreya took after her mother and she was interested in every being that had a whiff of life.
Oberon visited her in Bangalore, a year and a half later, for her twenty third birthday.  He congratulated her on winning The New Journalist of the Year award, from an eminent professional association.
“I have been thinking about you.  The times we had together. Especially the evening on the banks of the river Kabini, when we held hands and walked, with the waves dancing in the evening sunlight.  Did you miss me?”  He asked.
His eyes were deep pools of passion.  She bloomed in a second, in response to their beams.
“Yes.  I missed you.  Oberon, I’ve heard men and women date in your part of the world.  Do you have any girlfriends?”  She asked.
“I did have a girlfriend.  Though, it has been more than a year since we parted.  I’ve dated a few women after that.  Nothing serious though.”
He was honest.  She turned the other way to hide the pain in her face.
His quick, warm kiss caught her unawares.  They went for a picnic to the outlandish wildlife sanctuary near the river, around one hundred and forty five miles from Bangalore.  They were on the sands again, near Kabini.  At their favorite spot, near hand-built, circular bamboo boats.  They caught sight of a lone elephant and an antelope family, looking at them.
“Want to come for a swim in the river?”
She had laughed.  “I’ve never entered it.  You will discover crocs in the deep waters.  I don’t have the stomach to face them.”
On the last day of his vacation, Shreya went to the airport to say goodbye.  As she turned and walked towards the exit, she heard him call her.   She swung around and looked.  He came running towards her, with a gleam in his eyes.
“Will you marry me, Ms. Shreya Bhargav?  I must kidnap you if you say no.  For a ransom of red roses and love.”
She had been waiting.  She hugged him before he absorbed her affirmation, and they swirled, not caring a twig for the onlookers, who waited curiously for them to kiss.
He came back a month later, with his seventy four year old grandmother and a younger brother, for the wedding.  His parents were dead and gone, years ago.
The wedding date was set.  The event was held in the open gardens of a star hotel.  The event coordinator had come up with a theme of an outdoor shamiana, pale jasmines, red and pink roses and hanging lamps.
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~
Shreya stirred and came back to reality.  She took a sip of coffee.  She fell back into memory lane, as she gazed at the television screen.
She glanced at herself, clad in a white and red sari, in motion.  Her father looked dazed.   Her aunt was sweaty and crying.  Her girlfriends in their best ghagra-cholis chirped around.  She had experienced excitement and wonder, and looked forward to an inception.
In the state of Oregon, in the coastal town of Newport.
Oberon took up a new position, as the head of a bank branch.  He moved from New York to the coastal town in the Pacific northwest.  It was sparsely populated.  The main attractions were the harbor, Yaquina bay bridge and state park, an aquarium and the Nye beach.
Oberon chose the town since his grandmother lived there.  He was distinctly tired of life amidst the fast tracks in New York city.
Shreya loved her new home, perched on a hill, overlooking the Pacific waters.   The hills were filled with scotch brooms, sweet fennels and big leaf maples.  Oberon and she often took long walks along the aquarium gardens, looking at hermit thrushes and ground squirrels.
“Do you like it here?  I do worry that you miss the hustle and bustle of Bangalore.”
“You’ve taken me kayaking and whale watching.  I get my kisses from Muja.  Grandma makes the best pumpkin pie in the world.  What more could I want?”  Muja was their favorite sea lion.
“All of me.” He replied and pulled her closer.
“That’s an incentive.  I have news for you.  You’re going to be a doting dad, with a baby that looks just like you.  You’re going to have your hands full, my dear Oberon!”
Oberon didn’t look as excited as she did.  He hugged her, seemed happy, and fell into his customary mode of silence.  Sports and silence were the big themes in his life.  The silence reminded her of her father.
She continued with her writing, after she moved to Oregon.  She wrote for a national journal.  Her column was called ‘Fishy Business’.  She wrote on interest rates, budding entrepreneurship in the country and the economics of doing business.  Her ideas were daring, indeed path-breaking, and soon came the inevitable recognition.  She launched her own on-line newspaper business that turned successful within a few years.
She rushed to be with grandma, when Oberon and she had cold tiffs that lasted for days. When her daughter, Mysti turned three, Shreya cooked grandma’s favorite dishes; chicken and lamb curries and an aromatic biryani.   She packed the dishes carefully and took her daughter for Rose Macintyre’s blessings.
Mysti never received them that year or after, for Rose had passed away quietly in her sleep.  She remembered her daughter touching the dead grandma’s cheeks, trying to awaken her.  Shreya felt like she lost her mother all over again.
Dad doesn’t visit me at all.  When I visit him, he is aloof.  Yet I miss him the most.  Grandma filled the void.  Now she is gone.  Oberon lives in a world of his own, and Mysti is just a baby.  My business is all I have.  I have defined a direction for myself and my staff,  she thought.
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~
As Shreya was watching Oberon tie the three wedding knots around her neck, her daughter walked into the room, with a bowl full of popcorn, blowing extreme round gum-bubbles, through her mouth.
“Mom, I made fresh popcorn for you, just now.  No butter.  I hope you don’t gain any more weight, ok?  And, don’t go into the kitchen right now.  I’ve some cleaning to do.” She said.
“What are you watching?  Oh, your wedding video.  Mom, you were so beautiful then.  Oh! “She looked at her in sympathy, shaking her head.
Shreya ate some pop corn.  It was fluffy and tangy.  My Mysti is a creator, she thought.
“Mysti!  We have our book club meet tonight.  I need to make some munchies.  Clean up the kitchen before I count ten.” She snapped her fingers.  Mysti ran.
She had two close friends in her book club that consisted of six members.  A straight haired Valerie, with etched features and a pleasant, chirpy Pallavi, known as Paddy.  Paddy was in marine research and Val was an endocrinologist.   Aquatic health, child metabolism, business journalism and books, what a combination, Shreya thought.  Their girls went to the same school, played soccer together and learnt chords from the same piano teacher.
The book club members were scheduled to meet at Shreya’s place that night.  The women assembled in the den, stretched themselves on the orange rug, with glasses of Pinot Noir.  It was just the three of them that night, with the other two women pleading sickness.
“What did you think of The Fountainhead and Dominique Francon?” Paddy asked.
“Way ahead of its times.  I sympathize with her for being self-absorbed and taking a pessimistic view of the world.” Valerie said.
“She didn’t know the difference between intellect and emotional intelligence.  We take intelligent risks all the time.  At work.  Those are calculated risks, backed by reason.” Shreya said.
“Absolutely.  Being purposeful and smart could go hand in hand.  But the two together may not blossom into emotional intelligence.  The character is perverse.” Paddy concluded.
Ayn Rand and Dominique Francon preoccupied them that night.  They did not agree with a single trait of the heroine.  That was exactly why they were fascinated.
They pictured her sitting on the leather sofa in Shreya’s den, near the crackling fireplace, wearing a low-necked tight dress that clung to her bosom and waist, shaking her finger at them.
They laughed at each other the next morning, over cups of steaming, hot coffee and delicious cheese omelets.
“Hey, muffin top.  What are your plans for the day?  Should we go window shopping?  Or serious shopping?”  Val directed the question to Paddy, who didn’t mind the nickname.
“Let’s find an outlandish pair of sunglasses for Shreya.” Paddy smiled.
Mysti hung around in the kitchen, giggling and picturing her mom in tight jeans, sporting large sunglasses.  Mom says she doesn’t have time to exercise, Mysti thought and pursed her lips.
Daughters, schedules, their education and unpredictable future were constant themes in the book club meetings.  They tied the characters in the books to their lives and moved back to the present, when they turned up in their offices on Monday mornings to face new challenges.  Shreya felt that her biggest challenge was balancing the long hours she put into her work, with her family life.  Her strong-willed yet vulnerable daughter needed her now.  She didn’t see enough of her husband.  She had not seen her dad in ten years.  She knew that every decision in her daily life depended on her work schedule.
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~
 
Shreya pondered over another phase in her life.
Oberon had not changed much, in these twenty five years.  He took care of himself and remained placid in his view of life and adversities.  He was diagnosed with high blood pressure that one would not have associated with him.  Shreya, on her part, suffered through a miscarriage, before Mysti was born, and went through long years of rheumatic pains.  Oberon moved onto a better position with another bank, headquartered in Los Angeles.
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~
That day was the twenty fifth anniversary of her married life.
She had looked forward to the day eagerly.  She even took a day off from work and had plans to paint her nails.  Oberon planted a firm kiss on her lips.  A tight hug was followed by a mumbling wish.  He then left for Los Angeles, leaving a vase of blooming red roses on her dressing table.  She did not hear from her dad.
It seemed like her darling Mysti, her best friends Paddy and Val, her colleagues and friends from various cities had all forgotten the date.
She hoped for a quiet candlelight dinner with her husband.  She purchased a gift certificate for a plasma television and it sat, forlorn, on her dressing table.
It turned out to be a rainy, lonely day.
If Mysti had forgotten the occasion, she did not want to remind her.  She cooked a simple dinner of a Thai curry and noodles.  They ate quietly and slept early.  When Oberon came back into town, a week after, she pretended that his absence had not bothered her.
The book club meeting night arrived again, after a couple of weeks.  Oberon insisted on giving her a ride.  His reason was that she needed a designated driver.  Shreya was completely prepared.  She knew each chapter like the back of her hand.  She even read up on the author’s life.
Paddy’s place was lit with colorful lights, like it was Christmas.  There were more cars than the expected six.  Shreya tried to jog her memory.  Was it Paddy’s daughter’s birthday?  Oh, darn.  She hadn’t even bought a gift.  Paddy would understand.  She would make up for it.
Paddy, dressed in a tight shimmering red dress, opened the door, with a huge smile on her face.
“Good friends, go in, and taste some wine with me, and we like friends, will straight way go together.”  She quoted. “Happy anniversary, my dear.”
A stream of light began to weave its way through Shreya’s mind.  She turned back and saw that Oberon was right behind her.  He had a warm grin on his face.  They walked into the room that was dark.  Lights came on.
They were all standing, with wide smiles, in one corner of the room.  Misty, Val, Oberon’s younger brother, her colleagues, all of their families and close friends from California and Washington.  This was a surprise party for her.  And her dad walked slowly towards her, from behind Val.
“Happy twenty fifth anniversary, my dear.”  He said, his eyes were moist and he stretched a withered hand towards her.  Shreya looked at the hand and knew at this moment what mattered to her the most.
 
************************************************************************************
 
