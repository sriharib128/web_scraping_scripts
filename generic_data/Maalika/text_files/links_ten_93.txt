రచన: కంభంపాటి రవీంద్ర
ఒరే నాన్నా .. ఎలా ఉన్నావు ?
నీకు ఇదంతా  ఎందుకు రాయాలనిపించిందో తర్వాత చెబుతాను .. నీ చిన్నప్పుడు తాతగారికి గుండె జబ్బు బాగా ఎక్కువయ్యి, హాస్పిటల్ లో చూపించుకోడానికి మన ఊరొచ్చేరు గుర్తుందా ? ఒక్క రోజు హాస్పిటల్ లో ఉండేసరికి ‘బాబోయ్ .. నన్ను చంపేయనైనా చంపేయండి .. గానీ ఈ ఆసుపత్రిలో ఒక్క క్షణం కూడా ఉండను ‘ అని తెగ గోల చేసేస్తే మన ఇంటికి తీసుకొచ్చేసేము .
ఆయన పోతారేమోననుకుని కంగారుపడి  మీ అత్తయ్యలూ ,  బాబాయ్ వాళ్ళ కుటుంబం అందరూ మన ఇంటికి వచ్చేసేరు . నువ్వేమో చిన్న పిల్లాడివి, వాళ్ళందరూ ఎందుకొచ్చేరో అర్ధం చేసుకునే వయసు కాదు , అందుకే హుషారుగా మంచం మీద పడుకున్న మీ తాతయ్య దగ్గిరకి వెళ్లి  ‘తాతయ్యా .. మనింటికి చుట్టాలందరూ వచ్చేసేరు .. ఇంక హాయిగా ఆడుకోవచ్చు ‘ అని నువ్వు మురిసిపోతూ చెబుతూంటే , అంత సుస్తీ చేసినాయనా హాయిగా నవ్వేరు !
ఆ తర్వాత ఏదో మంత్రం వేసినట్టు, ఆయన చాలా త్వరగా కోలుకున్నారు .. తిరిగి ఊరు వెళ్లేముందు ఆయన నవ్వుతూ ఒక మాట ఉన్నారు ‘చుట్టూ , నా పిల్లలు , మనవలూ ఇంత సందడిగా ఉండేసరికి .. ఆ దేవుడికి కూడా జాలేసి ..”సరేలే .. వీణ్ణి కొన్నాళ్ళు ఇక్కడే ఉండనిద్దాం “అనుకుని మళ్ళీ నా ఆరోగ్యం నాకు ఇచ్చేసేడు’ . నాలుగు వారాలు కూడా బతకడం కష్టం అని డాక్టర్లు చెప్పిన మనిషి ..ఆ తర్వాత ఐదేళ్ల పాటు హాయిగా బతికి , నిద్దర్లో పోయేరు .
ఆయన చెప్పింది నిజమే కావచ్చు .. మన చుట్టూ మనవాళ్ళు ఉంటే.. హమ్మయ్య .. నా కోసం వీళ్ళున్నారు అనే భావన వచ్చి .. ఏ పరిస్థితినైనా, రోగాన్నైనా ఎదిరించే ధైర్యం వస్తుంది!
మీ నాన్నగారు ఆక్సిడెంట్ లో పోయినప్పుడు , నాకు నా జీవితం మీద విరక్తి పుట్టుకొచ్చేసింది . ఆ సమయంలో మళ్ళీ మన చుట్టాలే మేమున్నాం అని ధైర్యం చెప్పి, నిన్ను పెంచే బాధ్యత ని గుర్తుచేసేసరికి మళ్ళీ మామూలు మనిషినయ్యాను !
మన చుట్టాలెవరూ మనకి ధన సహాయం చెయ్యలేదు .. నేను కూడా తీసుకోను. నా కష్టంతో నిన్ను పెంచగలననే నమ్మకం నాకుంది …    కానీ .. ‘నీ కోసం మేమున్నాం ‘  అనే మాట ఉంది చూడు .. అది వెయ్యి ఏనుగుల బలంతో సమానం . నాకు ఆ బలం ఇచ్చిన మన చుట్టాలందరికీ నేను ఎప్పటికీ రుణపడి ఉంటాను .
అఫ్కోర్సు .. ఇప్పుడు రోజులు మారిపోయి , ఎవరి లోకంలో వాళ్ళు బతుకుతున్నారనుకో .. అందరూ పెద్దవాళ్ళైపోయేరు .. ఈ పెరిగిన ట్రాఫిక్ మూలంగా ఒకే ఊళ్ళో ఉంటున్నా .. ఒకళ్ళనొకళ్ళు కలుసుకోవాలంటే .. ఏదో ఊరెళ్ళాలి అనేంత టైం పడుతూంది .. దాంతో ఒకళ్ళనొకళ్ళం కలుసుకోడమే గగనం అయిపోతూంది .
ఇదంతా నేను ఎందుకు చెబుతున్నానంటే .. భవిష్యత్తులో మనుషుల మధ్య బంధాలెలా ఉంటాయోనని .. తల్చుకుంటే భయం వేసేస్తూంది! ఎప్పటిదాకానో ఎందుకు ఇప్పుడే చూడు .. నాకు వారం రోజుల్నుంచీ జ్వరం ..  ఇంట్లో నువ్వు, కోడలు, పిల్లలు అందరూ ఉంటారు. ఫోన్లతో తప్ప ఒకళ్ళతో ఒకళ్ళు ఎప్పుడైనా మాట్లాడుకుంటారా? ఇలా అందరూ ఎవరి ఫోన్లలో వాళ్ళు బిజీగా ఉంటూంటే , నాకు “మాటరాని మౌనమిది” పాట గుర్తుకొస్తూంటుంది నువ్వు  నా దగ్గిర మందులు పెట్టేసి , సాయంత్రం ఓసారి “ఆఁ .. ఎలా ఉన్నావు ..?.. టాబ్లెట్ వేసుకున్నావా ..ఓకే..” అనేసి వెళ్ళిపోతావు.
 ఇవి తప్ప మన మధ్య మాట్లాడుకోడానికి వేరే మాటలే ఉండవా ? ఏదో హోటల్లో కస్టమర్ కి టేబుల్ మీద ప్లేట్ పెట్టేసి వెళ్ళిపోయినట్టు ..కోడలు భోజనం, టిఫిను నా గదిలో పెట్టేసి , ఓ నవ్వు నవ్వేసి ఫోన్ చూసుకుంటూ వెళ్ళిపోతుంది .. తనే కాదు .. నీక్కూడా  .. ఎప్పుడూ ఓ చేతిలో ఫోన్ ఉండాల్సిందేనా ? మీ ఇద్దరూ మీ ఫోన్లతో వాట్సాప్పులు చూసుకుంటూ బిజీగా ఉంటే , మనవలిద్దరూ చెరో టాబ్లెట్ పట్టుకుని వాళ్ళ లోకంలో వాళ్ళుంటారు . మొన్నెప్పుడూ నీ కూతురు దాని ఫ్రెండ్ తో అంటూంది ‘బ్రహ్మ దేవుడిలాగా నాకు కూడా నాలుగు చేతులు ఉంటే బావుణ్ణు .. ఎంచక్కా .. రెండు టాబ్లెట్స్ ఒకేసారి చూసుకోవచ్చు ‘. ఇలా ఉన్నాయి పిల్లల ఆలోచనలు !
అందరం సరదాగా కూచుని మాట్లాడుకోవడం అన్నది ఎప్పుడు అని అడిగితే ఠక్కున సమాధానం చెప్పగలవా ? చెప్పలేవు .. ఒకటి మటుకు అర్ధమైంది .. మనకంటూ ఓ మనిషి ఉన్నా లేకపోయినా తేడా ఉండదు కానీ చేతిలో ఫోన్ లేకపోతే మటుకు మనిషి బతకలేని పరిస్థితి కి వచ్చేసేడు .  ఇదేదో ఈ వారం రోజులుగా వచ్చిన కోపం అనుకోకు .. చాలాకాలం నుంచి ఇంట్లో చూస్తున్నాను కదా .. ఇదే తంతు .
అందుకే .. నేను కూడా ఒక నిర్ణయానికి వచ్చేసేను .. ‘అబ్బే .. సూసైడ్ లాంటివి చేసుకుంటానేమో ‘ అని కంగారు పడకు .. ఈ ఇంట్లో నాకంటూ ఓ గుర్తింపు లేనప్పుడు .. నా దారి నేను వెతుక్కుని , ఎక్కడో ఒక చోట హాయిగా బతగ్గలననే నమ్మకం నాకుంది . నాకోసం వెతకడం లాంటివి చెయ్యద్దు .. వృధా ప్రయాస .
అన్నట్టు ఇదంతా ఉత్తరం కింద రాయడం నాకు చాలా ఈజీ .. కానీ నువ్వు ఏదైనా ఫోన్లో ఉంటే తప్ప చదవవు కదా .. అందుకే.. ఇదంతా కష్టపడి వాట్సాప్ లో టైపు చేసేను ..
ఎప్పటికైనా మీరందరూ మారాలని , మెషిన్ లతో కాకుండా మనుషులతో బంధాలు పెంచుకోవాలని, దీవిస్తూ .. అమ్మ 
రచన: మణికుమారి గోవిందరాజుల
“వేదా ఎక్కడికెళ్తున్నావే? పిన్ని వద్దని చెప్పింది కదా? మళ్ళీ అక్కడికేనా?”
“అవునక్కా!”
“పెద్దవాళ్ళు వద్దని చెప్పినప్పుడు వినాలి. వాళ్ళు ఏది చెప్పినా మన మంచికే కదా?”
“అక్కా! నేను చేసేది కూడా మన మంచికే అక్కా! అందరమూ మనకెందుకులే అనుకుంటే ఎలా అక్కా?”
“ఏమోనే! నువు చేస్తున్నది మంచికా చెడుకా అనేది కాదు. కాని వద్దన్నప్పుడు చేయడం ఎందుకు?”
అడుగుతున్న కీర్తనను జాలిగా చూసింది వేద.
“అక్కా నీకొకటి చూపిస్తాను రా…” అని కీర్తనను టీవీ దగ్గరకు తీసుకెళ్ళి యూట్యూబ్ ఓపెన్ చేసి నిర్భయ ఘటన తర్వాత వచ్చిన టీవీ విశ్లేషణలు, అలాగే దిశ తర్వాతి టీవీ షోస్, ఇంకా ఎప్పుడు అటువంటి సంఘటనలు జరిగినా టీవీ వాళ్ళు కాని, రేడియో వాళ్ళు కాని చేసే చర్చాకార్యక్రమాలు చూపించింది. అన్నీ పూర్తయ్యేసరికి ఒక గంట పట్టింది.
“అక్కా! ఇవన్నీ చూసాక నీకేమనిపించింది? ఒక సమస్య వచ్చాక వారందరూ కంఫర్ట్ గా టీవీ స్టుడియోలో కూర్చునో, లేదా తమ ఇంట్లో కూర్చునో ఆ చర్చల్లో పాల్గొంటారు. కాని సమస్య మూలాలు ఎక్కడున్నాయి? పేపర్ల వాళ్ళు చెబుతున్నదాన్ని బట్టి చూస్తే సమస్య అంతా చిన్న తనంలోనే చెడు సావాసాలకు అలవాటు పడి చదువుకోక అదే జీవితం అనుకుంటూ బాల్యాన్ని పోగొట్టుకోవడమే కాక ఆడపిల్లలు అనుభవించడానికే ఉన్నారు అనుకుంటూ పెరుగుతున్న బాలలు ఎక్కువగా బస్తీల పిల్లల్లోనే అనే కదా?. అప్పుడు నిర్భయ ఘటనను తీసుకున్నా, ఇప్పుడు దిశ సంఘటన తీసుకున్నా ఆ కిరాతకులు లారీ క్లీనర్లు ఇంకా మురికివాడల బాలలే అన్నది అందరికీ తెలిసిన సత్యమే. పాఠశాలల్లో కింది క్లాసులనుండే ఆడవారిని ఎలా చూసుకోవాలి ఎలా గౌరవించాలి?. ఆడవాళ్ళు సమస్య వచ్చినప్పుడు దానిని ధైర్యంగా ఎలా ఎదుర్కోవాలి? అనేవి పాఠ్యాంశంగా చెయ్యాలి. అది ఎప్పటికొస్తుందో? కాని అసలు స్కూళ్ళకే వెళ్ళని పిల్లల పరిస్థితి ఏమిటి?
అందుకే ఫేస్బుక్ లో “సౌందర్య భారతం” అని ఒక గ్రూప్ క్రియేట్ చేసుకున్నాము. నువ్వసలు ఫేస్బుక్ జోలికే వెళ్ళవాయె. దానిలో మేము చేస్తున్న కార్యకలాపాల వివరాలన్నీ ఉంటాయి. దాని ప్రకారం మేము ఉన్న ప్రాంతాల్లోని ఒక మురికివాడ లేక బస్తీ లేక వాటెవర్ ఆ ప్రాంతంలోని చదువుకోకుండా ఉన్న పిల్లలను ఎంచుకుని వారికి వారాంతం లో వెళ్ళి మాకు తెలిసిన మంచి మాటలు చెప్పి రావడమన్నమాట. ఇప్పటికే మన ఆంధ్రానుండి చాలామంది చేరి వారున్న ప్రాంతాలలో తమ వంతు కర్తవ్యాన్ని నెరవేరుస్తున్నారు. ఇది పూర్తిగా అఫీషియల్ పని అన్నట్లె. ఇందులో అమ్మ భయపడటానికి కారణమే లేదు.
“అదే కదా పిన్ని భయానికి కారణం? ఆ పిల్లలకు సంస్కారం ఉండదు. కోపమొస్తే ఏమి చేస్తారో తెలియదు. వయసొచ్చిన ఆడపిల్లవి అలా తిరుగుతుంటే పిన్ని భయపడదా?”
“అక్కా! ఆరునెలల ఆడపిల్లనుండి అరవై ఏళ్ళవరకు ఎవరినీ వదలడం లేదు. దానికి వయసుతో సంబంధం లేదు. అలాగే అందరూ చెడ్డవాళ్ళు కాదు. వాళ్ళు పెరుగుతున్న వాతావరణం వాళ్ళను అలా తయారు చేస్తున్నది. దానికి ఉన్నవాడు లేని వాడు అని లేదు. ఇప్పుడు మొబైల్స్ లో వీడియోలు చూసి చెడిపోతున్నారు అంటున్నారు. కాని ప్రత్యక్షంగా చూసే వాళ్ళ మనఃస్థితి ఎలా ఉంటుంది?”
“అర్థం కాలేదే. . . ప్రత్యక్షంగా చూడడమేమిటి?” అయోమయంగా చూసింది కీర్తన
“చెప్తాను విను. రిక్షా తొక్కేవాళ్ళు,కూలీలు ఇంకా అలాంటి వాళ్ళు ఎవరైనా సరే శారీరకంగా కష్టపడేవాడు కొద్దిగా మందుకొట్టగానె స్త్రీ పొందు కోరుకుంటాడు. సాధారణంగా వారివన్నీ ఒంటిగది కాపురాలు. పక్కన పిల్లలు నిద్రపోతున్నారు అన్న భ్రమలోనే వారి కోర్కెలు తీర్చుకుంటారు. చిన్నప్పటినుండి అలా చూస్తూ పెరిగిన పిల్లలకు అందులో ఏదో ఉందనీ దాన్ని తెలుసుకోవాలనీ ఆశపడటం సహజం. అది తప్పు అని చెప్పేవారు వారికి లేరు. తెల్లవారగానే దైనందిన జీవితం లో పడిపోయిన పెద్దవాళ్ళు తామెళ్ళాక తమ పిల్లలు ఏమి చేస్తున్నారు అనే దానిని ఆలోచించరు. ఆడపిల్లలు వయసుకు మించి పరిణతితో ఉంటారు కాబట్టి కొద్దిగా తప్పొప్పులు తెలుస్తాయి. కాని మగపిల్లలు అలా కాదు. అదేదో తెలుసుకోవాలనే ఉత్సుకతతో ఉంటారు. అందుకే ఈ ఘోరాలు. మధ్యతరగతి ఇళ్ళల్లో కూడా వెనక ఒక గదిలోనే కాపురాలు చేసినా చదువు నేర్పిన సంస్కారం వారిని అదుపులో ఉంచుతుంది. ఏడునుండి ఇరవై ఏళ్ళలోపు వయసు ఆడే కాని మగే కాని వారికి చాల విలువైన సమయం. ఆ వయసులోనే ఏది నేర్చుకున్నా కూడా. ఏదైనా సమస్యను దూరం నుండి చూస్తూ అలా ఉండాలి సమస్యకు ఇదీ పరిష్కారం అని చెప్తే చాలదు. టీవీల్లో చర్చలు అలాంటివే. కాని చేయాల్సిందేమిటి? సమస్య మూలాల్లోకి వెళ్ళాలి. సమస్యను తెలుసుకోవాలి. అప్పుడే సరైన పరిష్కారం దొరుకుతుంది. మేము చేస్తున్నది అదే. నువు కూడా రా ఈరోజు నాతో. నీకే అర్థమవుతుంది” చెప్తున్న చెల్లెలు వంక విప్పారిత నయనాలతో చూడసాగింది కీర్తన. తన చెల్లెలేనా? తన వెనకాల తిరుగుతూ అక్కా అదేంటి? ఇదేంటి? అని రకరకాల ప్రశ్నలు వేస్తూ అమాయకంగా తిరిగిన తన చిట్టి చెల్లెలు ఎంత పెద్దదైంది? దాని ముందు తానే చిన్నదైంది కదా అనుకుంది కీర్తన.
కీర్తన వేద సంహిత ఇద్దరూ అక్కచెల్లెళ్ళపిల్లలు. ఇద్దరూ ఒకరొకరే. సెలవులొస్తే చాలు ఎప్పుడూ ఇద్దరూ ఒక చోట ఉండాల్సిందే. . చూసినవారు ఒక తల్లి పిల్లలనే అనుకుంటారు.  ఇప్పుడు సమ్మర్ హాలీడేస్ సందర్భంగా కీర్తన వేదా వాళ్ళింటికి వచ్చింది. . కీర్తనతో తాను చేస్తున్న పనులు ఫోన్ లో చెప్తున్నా ఇంత వివరంగా మాట్లాడుకోలేదు. ఎందుకంటే వేద తల్లి మాలతి చెప్పే మాట ఇంకోరకంగా ఉండడంతో పిన్ని మాటలనే నమ్మింది కీర్తన. కాని ఇప్పుడు వేద చెప్తుంటే తాను కూడా అందులో భాగస్వామిని కావాలన్నంత మంచిగా అనిపిస్తున్నాయి.
“అక్కా! ఈ రోజు నువు కూడా మాతో రా… నీకే అర్థమవుతుంది. నువు చెప్తే ఇక అమ్మ కూడా నా వెంట పడదు”
“మరి ఇప్పుడు నాకు చెప్పినంత వివరంగా పిన్నికెందుకు చెప్పలేదు?”
“అమ్మ కదా! భయం డామినేట్ చేస్తున్నది” నవ్వింది వేద.
“నిజమే కదా అనుకుంది కీర్తన.
తానుకూడా రడీ అయ్యి వేదతో బయలుదేరింది కీర్తన.
“దాంతో పాటు నువ్వూ తయరయ్యావా?” తలకొట్టుకుంటూ వేదతో పాటు వెళ్తున్న కీర్తనను చూసి అడిగింది మాలతి.
“చూసొస్తాను పిన్నీ. తెలుస్తుంది కదా? నువు కూడా రా” పిన్నిని పిలిచింది.
“ఇప్పటికే ఆ గాడిద నిన్ను చెడిపింది. ఇక నేనెందుకు వెళ్ళి రాండి” కోపంగా అన్నది మాలతి. నవ్వుకుంటూ బయటపడ్డారు ఇద్దరూ. స్కూటీ మీద ఒక ఫ్రెండ్ ఇంటికి వెళ్ళారు. ఆ పాటికే అక్కడికి ఇంకొంత మంది వచ్చి ఉన్నారు. అందరూ కూడా అటూ ఇటుగా వేద వయసు వాళ్లే. వేద ఫ్రెండ్స్ అందరూ కీర్తనకు తెలుసు. కాని వీళ్ళంతా కొత్తవాళ్ళు. అక్కని అందరికీ పరిచయం చేసింది వేద. రెండు కార్లల్లో బయలు దేరారు అందరు.
“మా అక్కకి కాస్త మనం చేస్తున్నది మీరు కూడా చెప్పండి” కారెక్కాక వాళ్ళతో చెప్పింది వేద.
“ఏమి లేదక్కా! ఈ రోజు ఇక్కడికి దగ్గరలో ఉన్నబస్తీకి వెళ్ళాలి. . . సాధారణంగా ఆడపిల్లల మీద అత్యాచారాలకు పాల్పడే వారు బస్తీలలో జీవిస్తూ తల్లీ తండ్రీ పనికి పోతే చిన్నతనం లోనే డబ్బు సంపాదించడానికి లారీలల్లో క్లీనర్లుగా, హోటల్స్ లో క్లీనర్స్ పని చేసే చిన్నపిల్లలే ఎక్కువ. వేరే వాళ్ళు చేయరు అని కాదు మా ఉద్దేశ్యము. ప్రస్తుతము మా దృష్టి అంతా వీరిమీదే. ఇప్పుడు మేము ప్రతివారం కొంతమందిమి అలాంటి బస్తీలను ఎన్నుకుని అక్కడ పదిహేనేళ్ళ వయసు లోపు పిల్లలను కూడగట్టి చదువు, జీవితపు విలువలు నేర్పాలనేది మా సంస్థ ఆశయం. అది మా యువత బాధ్యత కూడ. ” ఉత్సాహంగా చెప్పింది వేద ఫ్రెండ్ అరుణ.
“ఓకే! బాగుంది కాని మీరే పిల్లలు మీరేమి చెప్పగలరు?చెప్పినా వాళ్ళు వింటారా?” అడిగింది కీర్తన
“తప్పకుండా వింటారక్కా! ఎందుకంటే అందరూ చెడ్డవాళ్ళు ఉండరు. వాళ్ళకు చెప్పేవాళ్ళు లేక కొంతమంది, అడ్డు చెప్పేవాళ్ళు లేక కొంతమంది చెడ్డవాళ్ళవుతుంటారు. . వాళ్ళకు ఒక చేయూత కావాలి. వాళ్ళు చేసే పనిలో తప్పొప్పులు చెప్పగలిగే వాళ్ళు కావాలి. నీకు నీవె సాటి అన్న ధైర్యాన్ని కలిగించాలి. మీరు కూడా అందమైన భావిభారతానికి మూలస్థంభాలు అన్న ఆలోచన వాళ్ళల్లో వచ్చేల చేయాలి.  ఆ చేయుత మేమిస్తున్నాము. మేము చేసే ఈ పని వల్ల ఒక్కరు మంచిగా మారి మంచి జీవితాన్ని పొందినా మా జీవితాలు ధన్యమైనట్లే. అదీ గాక ఇళ్లల్లో పనికెళ్తున్న వాళ్ళందరూ కూడా మాకు సపోర్ట్ గా ఉంటామన్నారు. ఈ ఉద్యమం ఇప్పుడే ప్రారంభించాము. తప్పక ఇది సక్సెస్ అవుతుంది. ” ఎంతో ఆత్మ విశ్వాసంతో చెప్తున్న పిల్లలు చాలా నచ్చారు కీర్తనకు.
మాటల్లోనే అందరూ దగ్గర్లోని ఒక బస్తీ చేరుకున్నారు.
అక్కడ అంతా పదిహేనేళ్ల లోపు పిల్లలు అబ్బాయిలు అమ్మాయిలు కలిసి పదిమంది ఉన్నారు. . బట్టలు చిరుగులతో ఉన్నా నీట్ గా ఉన్నారు. ఒక పద్దతిలో కూర్చుని ఉన్నారు. కార్లు ఆగగానే అందరూ కార్లల్లోనుండి దిగి పిల్లల్ని రమ్మన్నట్లుగా చేయూపారు. . పిల్లలంతా చక్కగా తోసుకోకుండా వచ్చి డిక్కీ ల్లో ఉన్న ఫుడ్ ఐటమ్స్,కూల్ డ్రింక్స్ ఇంకా ఎప్పుడు సేకరించారో రెండు బట్టల మూటలు అన్నీ తీసి బయట ఒక పద్దతిగా సర్దారు. . పిల్లలు ఆశగా ఆహార పదార్థల వేపు చూసినా క్రమశిక్షణగా ఉన్నారు. లేకిగా ప్రవర్తించలేదు. . ముందుగా డ్రింక్స్ బయటకు తీసి అందరికీ ఇచ్చారు…వేదా అండ్ కో. . . పిల్లలంతా మొహాలు వెలిగిపోతుండగా హాయిగా తాగేసారు.
దూరంగా నిలబడి చూస్తున్న ఆ పిల్లల తల్లులను కూడా పిలిచి డ్రింక్స్ ఇచ్చిన తర్వాత  తెచ్చిన చీరలు,ప్యాంట్లు చొక్కాలు ఇచ్చారు…
“పిల్లలూ డ్రింక్స్. తాగాక ఆ గ్లాసులను ఇదిగో మేము తెచ్చిన ఈ డస్ట్ బిన్ లో వెయ్యండి. సరేనా?” చిరునవ్వుతో అందరికీ ప్రేమగా కమాండింగ్ గ చెప్పింది ప్రణవి అన్న అమ్మాయి. పిల్లలంతా డ్రింక్స్ తాగేసి వరుసగా వెళ్ళి అక్కడ ఏర్పాటు చేసిన డస్ట్ బిన్ లో వేసారు.
“తమ్ముళ్ళూ,చెల్లెళ్ళూ ఒక్కసారి ఇప్పుడు మేమిచ్చాము కదా మా మాట వినాలని అనుకోవడం కాదు. మీకుగా మీరు పరిసరాలను శుభ్రంగా ఉంచడం అలవాటు చేసుకోవాలి. చేసుకుంటారా మరి? ఎక్కడా బైట చెత్త పోయకూడదు. ఒకవేళ ఎవరన్నా వేస్తున్నప్పుడు చూసినా మీరు ధైర్యంగా చెప్పండి అది పద్ధతి కాదని. సరేనా?”
“అలాగే అక్కా!” అందరూ కోరస్ అన్నారు. ”గుడ్ బాయ్స్” మెచ్చుకుంది వేద.
“ భవానీ,మంగా మీరంతా కూడా రోజూ అందరిళ్ళకూ పనికి వెళ్ళి వాళ్ళ ఇళ్ళు శుభ్రంగా ఉంచడం కాదు మీ ఇల్లు,మీ పరిసరాలు కూడా నీట్ గా ఉంచుకోవాలి. ఎలా ఉంచుకోవాలో  రోజూ చేసే మీకే మాకంటే బాగా తెలుసు. అందుకని మీకు ప్రత్యేకంగా చెప్పే పని లేదు. మీరు మీ పిల్లలకి శుభ్రత నేర్పించండి. పరిసరాలు బాగుంటే మనసు బాగుంటుంది. మనసు బాగుంటే ఆలోచనా,బుద్దీ బాగుంటాయి. ఆలోచనా బుద్దీ బాగుంటే మంచి పెదలుగా పెరుగుతారు. మంచి పెద్దలుగా ఉంటే మన దేశము బాగుంటుంది. ఇంకొక విషయం మీరంతా పన్లల్లోకి వెళ్తే మీ పిల్లలు స్కూలుకి వెళ్ళకుండా చెడు సావాసాలు పట్తే అవకాశం ఉంది. బడికి పంపండి. లేదా వాళ్ళనో కంట కనిపెట్టి ఉండండి. ఒక్కళ్ళు తప్పు చేసినా మీ అందరికీ ఆ పేరు వస్తుంది గుడిశెల్లో వాళ్ళింతే అని. కాని ఎవరికి తెలుసు? భవిష్యత్తులో మీ పిల్లలే దేశాన్ని ఏలే వారు కావచ్చు. తెలివి ఒక్కరి సొత్తు కాదు. మీరు మనసు పెట్టి మీ పిల్లలని పెంచండి”అని చెప్పగానే అందరూ చప్పట్లు కొట్టారు.
“తమ్ముళ్ళూ! ఇప్పుడు మీ ఆకలి తీరింది కదా? మూడు వారాల నుండి మనం కలుసుకుంటున్నాము కదా? మేము చెప్తున్నది మీకు అర్థం అవుతున్నదా? అయితే ఏమి చెప్పామో మీకేమి అర్థం అవుతున్నదో చెప్పండి” అడిగింది వేద.
అందరూ తెల్లమొహాలేసారు. “అక్కా మీరొస్తే మాకు తినడానికి రక రకాలుగా ఏవో ఒకటి తెస్తారు. అందుకని మేమొస్తాము. . గుర్తు లేదక్కా!’ ఒక పిల్లాడు లేచి చేతులు కట్టుకుని చెప్పాడు.
“పర్లేదు. ఒక్కళ్ళకి కూడా గుర్తు లేదా?”
“నాకు గుర్తుందక్కా! మేము ఎట్టా ఉండాలో. . . ఎట్టా ఎదగాలో. . ఆడోళ్ళని ఎట్టా సూస్కోవాలో సెప్పావు. మా ఇల్లెట్టా ఉంచుకోవాలో సెప్పావు. మా ఇంటి సుట్టూరా ఎట్టా ఉంచుకోవాలో సెప్పావు. దేశానికి మేము ఏమి సేవ సెయ్యాలో సెప్పావు” పన్నెండేళ్ళ పిల్లాడు ఒకడు లేచి చెప్పాడు. ఆనందంతో ఆడపిల్లలందరూ చప్పట్లు కొట్టారు.
“ఒక్కళ్ళకి గుర్తున్నా చాలు. మల్లేష్ ఇక నువ్వే నీ బ్యాచ్ కి లీడర్ వి. మేము ప్రతి వారం వస్తాము. మీ ఏరియా చూస్తాము. ఎవరు బాగా చేస్తే వాళ్ళకు బహుమతి ఉంటుంది. లీడర్ కి ప్రత్యేక బహుమతి ఉంటుంది. మరి ఎవరు గెల్చుకుంటారొ” అందరికీ ఆశ పెట్టింది కారుణ్య.
“సరే! అక్కా! అట్టాగే సేస్తాము” పిల్లలంతా ముక్తకంఠం తో చెప్పారు.
చూడండి పిల్లలూ… మీ అమ్మా వాళ్ళు పన్లోకి వెళ్తేనే మీకు అన్నం దొరికేది. వాళ్ళు రోజంతా కష్టపడేది మీ కడుపులు నింపటానికే. వాళ్ళు తినీ తినకా మీ పొట్ట నింపడానికి రోజంతా కష్టపడుతున్నారు. మీ ఇళ్ళల్లోని సంగతులు, మీ తండ్రులెట్లా వచ్చేదీ మీకు తెలుసు. అందుకని బాధ్యతగా చదువుకుని మంచి ఉద్యోగాలు సంపాయించుకుంటే అప్పుడు బాగా పెద్దాళ్ళయ్యి, ముసలాళ్ళయిన మీ అమ్మోళ్ళని మీరు మంచిగ చూస్కోవచ్చు. ఏమంటారు?”
“అవునక్కా! నేను బాగ చదువుకుంట. మా అమ్మని నాయనని బాగ సూస్కుంట” ఒకళ్ళు లేచి చెప్పంగానే అందరూ లేచి ఉత్సాహంగా వంత పాడారు.
ఆ తర్వాత నిర్భయ ఘటనలో ఆ అమ్మాయి పడిన బాధని హృదయవిదారకంగా వర్ణించారు. అది విని పిల్లలంతా వెక్కి పడ్డారు. అలా చేయడం వల్ల నిందితులు జైల్లో ఇన్నేళ్ళూ ఉండాల్సి వచ్చిందనీ, జీవితాన్నే కోల్పోతున్నారనీ చెప్పేసరికి పిల్లలంతా కొంత భయపడ్డట్లుగా కనపడ్డారు.
చదువు వల్ల ఉపయోగము, ఆడపిల్లల్ని ఎలా చూసుకోవాలి, అన్న విషయం మీద ఒక స్ట్రీట్ ప్లే వేసారు. తాము చెప్పదల్చుకున్న విషయాన్ని మాటల ద్వారా కాక అలా చెప్పడం వల్ల చెప్పదల్చుకున్న సందేశం స్ట్రయిట్ గా వెళ్తుందనిపించింది కీర్తనకు. అందరూ శ్రద్దగా చూసారు. అన్నీ పూర్తయ్యేసరికి లంచ్ టైం అయింది. అప్పుడు తెచ్చిన తిను బండారాలన్నీ అందరికీ పెట్టారు. వాళ్ళు తినే పద్దతి చూసి ఆశ్చర్యపోయింది కీర్తన. అంత నీట్ గా తిన్నారు. ఆ తర్వాత డస్ట్ బిన్ లన్నిటినీ వారి చేతే దగ్గరలోని పబ్లిక్ డస్ట్ బిన్ లల్లో వేయించారు.
. కొద్దిసేపు అలాగే కొన్ని మంచి మాటలు చెప్పి తెచ్చిన బట్టలు అందరికీ ఇచ్చి  మళ్లీ వారం వస్తామనీ ఇంకొందరు పిల్లల్ని తీసుకురమ్మని వాళ్ళకు చెప్పి అందరూ టాటా చెప్తుండగా వెనుతిరిగారందరూ.
… తిరిగి మొదటి స్నేహితురాలి ఇంట్లో సమావేశమయ్యారు. వాళ్ళ అమ్మ అందరికీ భోజనం పెట్టింది. “ఈ వయసులో నేను వాళ్ళతో తిరగలేను. అందుకని నా వంతు సాయంగా ఈ పని చేస్తాను” అన్న ఆవిడ ఎంతో నచ్చేసింది కీర్తనకు. అందరి భోజనాలయ్యాక భవిష్యత్తులో చేపట్టవలసిన కార్యక్రమాలేమిటి అని కొంత సేపు చర్చించుకుని ఎవరిళ్ళకు వాళ్ళు బయలుదేరారు.
“ఎంత మంచి కార్యక్రమం చేస్తున్నారే? ఇప్పుడు నేను కూడా ఫేస్బుక్ లో జాయిన్ అవుతాను. నా వంతు సాయం నేను కూడా చేస్తాను” ఉద్వేగంగా అన్నది కీర్తన.
“అక్కా!  ఇది ప్రారంభమే. కాని ఆవకాయ రోజే అన్నప్రాశన లాగా ఈరోజే మేము అన్నీ చెప్పలేము. కాని డెఫినెట్ గా పిల్లల్లో ఆత్మవిశ్వాసం పెంపొందించే దిశగా మా ప్రయత్నాలు సాగుతాయి. ” కాన్ఫిడెంట్ గా చెప్పింది వేద. ఎదురుగా వచ్చే బండిని తప్పిస్తూ. . .
“ఆల్ ద బెస్ట్ వేదా. పిన్నికి నేను చెప్తాను బెంగ పడొద్దనీ, మీరు చేస్తున్నది ఎంత మంచి పనో అని. తప్పక మీ ప్రయత్నాలు ఫలించి సుందర భారతాన్ని మన హయాం లోనే చూస్తాము”
సాయంత్రం చల్లగాలి వాళ్ళను సుతిమెత్తగా స్పృశించింది ఆశీర్వదిస్తున్నట్లుగా. . . 
రచన: మంథా భానుమతి
“ఈ సంగతి తెలుసా? సుబ్బన్న భార్య సీత, సుబ్బన్నని విదిలేసిందిట!” కాఫీ కలుపుతున్న సరోజ వెనక్కి తిరిగి అలా నిర్ఘాంతపోయి ఉండిపోయింది రమ మాటలు విని.
“ముందా కాఫీ సంగచ్చూడు తల్లీ! సుబ్బన్న ఎక్కడికీ పోడు కానీ..” రమ హెచ్చరించింది.
సరోజ, రమ ఆరో క్లాసు నుంచీ డిగ్రీ అయే వరకూ కలిసి చదువుకున్నారు. పెళ్లిళ్లు అయాక కూడా ఒకే ఊరిలో ఉండటంతో నిరాటంకంగా సాగుతోంది వారి స్నేహం. వారానికొక సారైనా కలిసి గడుపుతారు. బజారు, సినిమాలు వగైరాలకు కలిసి వెళ్తుంటారు. సరోజ వాళ్లాయన డాక్టర్. ఆ ఊర్లోనే హాస్పిటల్ నడుపుతున్నాడు. రమని ఆ ఊర్లోనే లాయర్ కిచ్చారు. ఇరు కుటుంబాలు కలిసి విహారయాత్రలు కూడా చేస్తుంటారు.
సుబ్బన్న కూడా వాళ్ల క్లాసే. అసలు పేరు సుబ్బావధానులు. రమా వాళ్ల పుట్టింటి పక్క ఇల్లే. దూరపు బంధుత్వం కూడా ఉంది. ఆ చుట్టు పక్కల, పురోహితుడుగా పేరు పొందిన శంకరావధాన్లు గారబ్బాయి. పదో తరగతి వరకూ మామూలు చదువు ఉండాలని స్కూల్లో చేర్పించారు శంకరావధాన్లు, ఒక పక్క స్మార్తం నేర్పిస్తూనే. స్కూలు చదువయ్యాక, తిరుపతి పంపి, వేద పాఠశాలలో చేర్పించారు. తన శిష్యరికంలో అక్కడ చేరటానికి అవసరమైనంతా నేర్పించి.
సుబ్బన్న కంఠం విప్పుతే, ఆదిభట్ట నారాయణదాసుగారిలాగా, మైకు అక్కర్లేకుండా నాలుగు వీధులు వినిపిస్తుంది. పూజ మంత్రాలు చదివినా, వేద పఠనం చేసినా వింటున్న వాళ్లు మంత్ర ముగ్ధులై ఉండిపోవలసిందే.
తిరుపతిలో పట్టభద్రుడయ్యాక, తమ ఊరిలోనే, తండ్రి వారసత్వం చేపట్టాడు సుబ్బన్న. తండ్రి కూడా కార్యక్రమాలకి వెళ్తూ విధానమంతా క్షుణ్ణంగా నేర్చుకున్నాడు.
నిజం చెప్పాలంటే, వ్రతాలూ పూజలూ శంకరావధాన్లుగారికంటే సుబ్బావధాన్లు చేయిస్తే నచ్చుతోంది అందరికీ. తెలుగు సరిగ్గా రాని యన్నారైలు వచ్చినప్పుడైతే మరీ.. “మీ అబ్బాయిని పంపండీ..” అని అడిగి పిలుస్తూన్నారు. ఇంగ్లీషులో అర్ధాలన్నీ విడమర్చి చెప్తాడని.
“ఇప్పుడు చెప్పు. ఏం జరిగిందీ?” సరోజ కాఫీ కప్పులు తీసుకుని ముందు గదిలోకి నడిచింది. ఇద్దరూ రిక్లైనర్ సోఫాల్లో కాళ్లు జాపి కూర్చుని కాఫీ తాగటం మొదలుపెట్టారు.
తాగే ముందు రమ నురుగుతో ఉన్న కాఫీ వాసన చూసి గట్టిగా పీలుస్తుంది. ఆ వాసన తనకి చాలా ఇష్టం. తరువాత అర్ధనిమీలిత నేత్రాలతో ఆస్వాదిస్తూ తాగుతుంది.
“నీ కాఫీ చాలా ఇష్టమే నాకు. ఉండు తాగనీ.”
రమ చేష్టలన్నీ నవ్వుతూ చూసింది సరోజ. రమ వచ్చినరోజు చాలా ఉత్సాహంగా ఉంటుంది సరోజకి.
“ఇప్పుడన్నా చెప్తావా?” కాస్త నిష్ఠూరంగా అంది సరోజ. రమైతే అలవోకగా అనేసింది కానీ, సుబ్బన్న సంగతి చెప్పినప్పట్నుంచీ మనసంతా పాడయింది.
సుబ్బన్నంటే ప్రత్యేక అభిమానం అందరికీ. ప్రతీ వారికీ ఏ శుభ కార్యం వచ్చినా అఘమేఘాల మీద వచ్చెయ్యటమే కాకుండా, యాంత్రికంగా కాకుండా, మనసు పెట్టి నిర్వహిస్తాడు. పైగా కలసి మెలసి పెరిగారు.
నలుగురాడపిల్లల తరువాత అపురూపంగా పుట్టాడు సుబ్బన్న. గారం, క్రమశిక్షణ సమ పాళ్లలో కలిపి చూసుకున్నారు ఇంట్లో అందరూ. అపర వశిష్ఠునిగా పేరు పొందిన శంకరావధాన్లు గారి వీలు చూసుకునే ముహుర్తాలు పెట్టుకునే వారు ఊర్లో. అయినా ముహుర్తాలు పెట్టేది వారే ఐనప్పుడు సమస్యే లేదు.
మూడు సంవత్సరాలైనా నిండకుండానే స్పష్టంగా “శుక్లాం బరధరం విష్ణుం..” తో మొదలు పెట్టిన సుబ్బన్న విద్యభ్యాసం నిర్విరామంగా సాగిపోయింది. స్కూల్లో కూడా, పదేళ్లు దాటినప్పటి నుంచీ ప్రతీ పూజకీ సుబ్బన్నే పురోహితుడు.
పట్టుపంచ కట్టుకుని పూజకి కూర్చుంటే, సాక్షాత్తూ కుమారస్వామి అక్కడుండి మంత్రాలు చదువు తున్నట్లే అనిపించేది. రమకి పక్కిల్లే అవటంతో ముగ్గురూ కలిసి ఆడుకోవటం, కలిసి స్కూలుకి వెళ్లటం, అప్పుడప్పుడు కలిసి చదువుకోవటం చేసేవారు. సుబ్బన్న గ్రహణ శక్తికి ఆశ్చర్యపోతుండేవారు స్నేహితురాళ్లిద్దరూ.
“ఏకసంథాగ్రాహే..” అంటుండేది రమ.
సరోజ, రమలు కాలేజీలో చేరటం, సుబ్బన్న తిరుపతి వెళ్లిపోవటంతో దూరం అయిపోయింది వారి స్నేహం.
పెళ్లయ్యాక సరోజ అత్తగారిల్లు చాలా దూరం అయింది. అమ్మా వాళ్లు కూడా కూతురికి దగ్గరగా ఇల్లు కట్టుకుని మారిపోయారు. రమ కూడా దూరమే కానీ, పుట్టింటికి వెళ్లినప్పుడు సుబ్బన్న గురించి తెలిసేది. అయినా.. హైస్కూలు వదిలేశాక వాళ్లిద్దరికీ సుబ్బన్న గురించి చెప్పుకునే అవసరమే రాలేదు. సరోజ వాళ్ల ఇంటి గురువుగారు వేరవటంతో.
“టెంత్ అయాక సుబ్బన్న.. అదే సుభ్రహ్మణ్య అవధాన్లు తిరుపతి వెళ్లి పోయాడు కదా! అక్కడి నుంచి వచ్చాక అతని జీవితంలో చాలా మార్పులు వచ్చాయి.” రమ మొదలుపెట్టింది.
“ఆ తరువాత మనం ఎప్పుడూ అతని గురించి చెప్పుకోనే లేదు. చాలా స్నేహంగా ఉండే వాళ్లం కదా! వాళ్ల ఇంటికొకసారి తీసుకెళ్లావు కూడా. చిన్న దేవాలయం లా ఉంది. వాళ్లమ్మగారు ఆప్యాయంగా పలుకరించారు. అమ్మాయిలు కూడా.. పరికిణీ, ఓణీలతో ముచ్చటగా ఉన్నారు. అప్పటికే ఇద్దరికి పెళ్లిళ్లైపోయాయి కదా?” సరోజ గుర్తుకు తెచ్చుకుంది.
“చాలా సాంప్రదాయమైన కుటుంబం. ఆచార వ్యవహారాలన్నీ వాళ్లు పాటించి చూపి, ఆదర్శంగా ఉండేవారు. శంకరావధానిగారికి మంచి డిమాండ్ ఉండేది కూడా. సంపాదన కూడా బాగుండేది. దేనికీ లోటు లేకుండా గడిచి పోయేది. మనం వచ్చేశాక, ఆడపిల్లలందరి పెళ్లిళ్లూ అయి అత్తారిళ్లకెళ్లిపోయారు. సుబ్బన్న తిరుపతిలో ఉండగానే జరిగింది.. వాళ్ల జీవితాల్లో మొదటి ఘాతం.” రమ కళ్లముందు అప్పటి దృశ్యాలే కదిలాయి. గొంతు వణికింది.
“ఏమయింది రమా?”
“ఆ సంవత్సరం నువ్వు, డాక్టర్ గారు లండన్ వెళ్లారు ట్రైనింగ్ కని. ఆ సమ్మర్ లో జరిగింది. అవధానిగారు ఎక్కడో పూజకి వెళ్లారు. సుబ్బన్న వాళ్ల అమ్మగారొక్కరే ఉన్నారు. మా కాలనీలో తెలుసుకదా.. ఇళ్లు చిన్నవే ఐనా ఆవరణ పెద్దది. చెట్లు బాగా పెంచే వాళ్లం. సుబ్బన్న ఇంట్లో కూడా బోలెడు చెట్లు. ఇంటి ముందు కొబ్బరి చెట్లు, అరటి చెట్లు, మందార, జాజి వంటి పూల మొక్కలు, తీగలతో నడిచే తోవ తప్ప అంతా మూసుకు పోయి ఉంటుంది.
ఒక రోజు.. పనంతా చేసుకుని భోంచేసి అలిసిపోయి పడుక్కున్నారావిడ. వీధిలోంచి తలుపు దగ్గరి బెల్ వినిపించింది. నిద్ర మత్తులోనే తలుపు తీసింది. ఆ సమయానికి అవధానిగారు వస్తారు సాధారణంగా. తలుపు తోసుకుని వచ్చాడు ఒకతను. ముప్ఫై ఏళ్లుంటాయి. లోపలికి రాగానే గుప్ఫుమని కల్లు వాసన.. ముక్కు మూసుకున్నారావిడ, కొంగు అడ్డం పెట్టుకుని.”
రమ ఆగింది. లోపలికి వెళ్లి మంచినీళ్ల సీసా తెచ్చి ఇచ్చింది సరోజ. సీసా ఎత్తి గడగడా తాగి కాసేపు ఆగి మొదలుపెట్టింది.
“ఎవరయ్యా ఏంటిలా వచ్చేస్తున్నావూ? అంటూ గట్టిగా కేకలు పెట్టింది. ఎక్కడనుంచి తీశాడో.. కత్తి తీసి డొక్కలో ఒక్క పోటు పొడిచాడు. చివ్వున చిమ్మిన రక్తం చూసి, చేతినున్న బంగారు గాజులూడ బెరికి, పరుగెత్తుకుంటూ బైటికెళ్లిపోయాడు.”
వింటున్న సరోజ ఒక్కసారిగా లేచి నిలబడింది. అదేం గమనించనట్లు, రమ చెప్పసాగింది.
“తరువాత కొద్ది సేపట్లోనే ఇంటికొచ్చిన అవధానిగారు లోపలికెళ్లి చూస్తే అంతా భయానకంగా ఉంది. అప్పటికి స్పృహలోనే ఉన్న అమ్మగారు జరిగిందంతా చెప్పింది. వెంటనే చుట్టుపక్కలవాళ్ల సహాయం తీసుకుని హాస్పిటల్ కి తీసుకెళ్లారు. ఇంటర్నల్ హెమరేజ్ చాలా ఎక్కువగా అయింది. దారిలో జరిగిందంతా చెప్పింది. ఎంత ప్రయత్నించినా ఆవిడ ప్రాణం నిలప లేక పోయారు డాక్టర్లు.”
“అయ్యో.. ఆరోగ్యంగా ఉన్నావిడ. ఎంత పని జరిగింది?” సరోజకి ఆవిడ గుర్తుకొచ్చి, కళ్లలో నీళ్లు తిరిగాయి.
“అంతే.. ఆ సంఘటనతో అంతా అస్తవ్యస్తం అయిపోయింది. ఆవిడ పోయినప్పటి నుంచీ అవధానిగారు అన్ని క్రతువులూ చెయ్యలేకపోయారు, ధర్మపత్ని లేకపోవటం వల్ల. సుబ్బన్న తన విద్య పూర్తి చేసుకుని వచ్చేవరకూ శిష్యులతో నడిపించారు. అయినా వాళ్లెవరికీ ఆయనకున్న ప్రతిభ లేదు. దాంతో, ఆదాయం తగ్గిపోయింది. ఇంట్లో కూడా పూర్వపు వైభవం పోయింది.”
“ఆడపిల్లలందరూ పెళ్లిళ్లయి స్థిరపడ్డారు కదా! అది కొంత నయం.” సరోజ అంది, నిట్టూరుస్తూ.
తలూపింది రమ. మొహంలో విచారం. పక్కింటి వాళ్లంటే, కాలనీల్లో స్వంత వాళ్లలాగే ఉంటారు.
“కానీ.. ఒక్క మనిషి నిష్క్రమణ వల్ల ఆ సంసారం ఎంత అల్లకల్లోలం అవుతుందో చూస్తుంటే బాధ కలుగుతుంది.”
“ఆ హంతకుడిని పట్టుకున్నారా లేదా?” సరోజ కోపంగా అడిగింది.
“పట్టుకున్నారు. వాడు ఆ చుట్టుపక్కలే మత్తుగా పడిపోయున్నాట్ట. ఏం లాభం? పోయిన మనిషి రాదు కదా?” రమ కళ్లలో నీళ్లు.
“సుబ్బన్న వచ్చేశాక పరిస్థితి బాగుండాలి కదా?”
“బానే ఉంది. సుబ్బన్న విద్వత్తు అందరినీ ఆకర్షించి ఆదాయం పెరిగింది. దాదాపు పాత వాభవం వచ్చేసింది. సుబ్బన్న తెలివిగా పొలాలు కూడా కొనటం మొదలెట్టాడు. ఐతే ఇల్లాలు లేని లోటు కనిపిస్తూనే ఉంది. వాళ్లమ్మగారి సంవత్సరీకాలు అయాక, పెళ్లి ప్రయత్నాలు మొదలు పెట్టారు. అప్పుడు మొదలయింది అసలు సమస్య.” రమ మాటలకి ఆసక్తితో చూసింది సరోజ.
“అదేం? సుబ్బన్న అపర పరమశివుడి లాగ ఉంటాడు. ఆ గాంభీర్యం, ఠీవీ, పచ్చని పసిమి ఛాయా, పెద్ద పెద్ద కళ్లలో కనిపించే విశ్వాసం, చెరగని నవ్వు.. సమస్యేముంది? వాళ్ల వాళ్లలో అమ్మాయే దొరకలేదా?” ఆశ్చర్యపోయింది రమ.
“ఆధునికత ప్రభావం. ఆడపిల్లలందరికీ సాఫ్ట్ వేర్ ఉద్యోగులే కావాలి. పెద్ద సిటీల్లో ఉండాలి. అమోరికానో ఆస్ట్రేలియానో ఐతే మరీ బాగు. అందరి ఇళ్లలో అమ్మాయిలకి ఇవే కోరికలు. ఇంజనీరింగులు, కంప్యూటర్ చదువులూ..”
………………..
రమ, సరోజ మాట్లాడుకున్నట్లే.. శంకరావధానిగారి కుటుంబం తెలిసిన వారంతా ఆరు నెలల నించీ మధన పడుతున్నారు.. ఏమీ చెయ్యలేని పరిస్థితి.
సుబ్బన్నకి వారి దగ్గరి బంధువుల లోనే సంబంధం కుదిరింది. శంకరావధానిగారికి పిన్ని మనుమరాలు.. ఇంచుమించు మేనరికం వంటిదే. పెద్దలందరికీ ఇష్టమయింది. పిల్లలు మాత్రం మాట్లాడుకోలేదు. వాళ్ల కుటుంబాలలో పెళ్లికి ముందు ఒక సారి చూడటమే తప్ప మాట్లాడుకోకూడదు.
అమ్మాయి పేరు సీత. సాంప్రదాయంగా బాగానే ఉందనిపించింది. చామనఛాయ కంటే ఒక రవ్వ తక్కువే అని చెప్పచ్చు. మొహం కళగా ఉన్నా పీలగా ఉంది. పచ్చని పసిమి ఛాయతో, ఠీవిగా ఉండే సుబ్బన్నకి నచ్చుతుందో లేదో అని భయపడ్డారు అమ్మాయి తల్లిదండ్రులు. ఆర్ధికంగా కూడా అవధాన్లుగారి కంటే రెండు మెట్లు కిందే. హైద్రాబాద్ లో ఉంటారు. సీత తండ్రి, అతని ఇద్దరు తమ్ముళ్లూ ఒక పెద్ద పురోహితుడికి అసిస్టెంట్లు గా చేస్తుంటారు. ముహుర్తాలు పెట్టటం, జాతకాలు చెప్పటం స్వంతంగా చేస్తుంటారు.
సాధారణ మధ్యతరగతి కుటుంబం.. అణకువగా ఉంటుందని అవధాని గారు ఒప్పుకున్నారు. సుబ్బన్నకి కూడా బానే ఉందనిపించింది. మంచి ముహుర్తాలు చూసి పెళ్లి చేశారు.
అయితే సీత అభిప్రాయం అడగలేదు ఎవరూ.. పెళ్లకొడుకుని అందరూ ఆకాశానికెత్తేస్తున్నా సీత ఏ స్పందనా లేకుండా ఉండి పోయింది. ఇంట్లో వాళ్లకి ఏ లోటూ కనిపించలేదు. కాదనటానికి కారణమూ లేదనుకున్నారు.
చిన్నప్పటి నుంచీ తెలివిగా ప్రతీ క్లాసులోనూ ఫస్ట్ క్లాస్ మార్కులు తెచ్చుకుంటూ బి.యస్సీ కంప్యూటర్స్ చదివింది. సిటీలో పెరగటం.. స్నేహితుల్లో అన్ని మతాల వారూ ఉన్నారు. ఎక్కువ సమయం ఇంట్లో కంటే స్నేహితులతోనే గడిపేది. టెంత్ అయాక పట్టుపట్టి సెయింట్ యాన్స్ కాలేజ్ లో చేరింది. అ అమ్మాయి గ్రేడ్ లు చూసి, ఫీజు చాలా తగ్గించారు.
చదువు మీది ఆసక్తితో, ఇంటిలోని పద్ధతులకి దూరమై పోయింది సీత. ఇంట్లో ఉన్నంతసేపూ ఏదో అనాసక్తత. బైటికెళ్తే ఉన్న ప్రత్యేకత ఇంట్లో లేదు. ఉమ్మడి కుటుంబం. ఎంత సేపూ, పూజలూ, తిథులూ, జాతకాలూ, వచ్చేపోయే వారూ.. ఒక్కరైనా ‘సీతా’ అని పిలిచి తన అభిప్రాయాలు, అభిరుచులూ తెలుసుకుంటే ఎలా ఉండేదో?
వైదిక సాంప్రదాయాలు, వాటి ప్రాముఖ్యతలూ తెలుసుకుని ఆచరిస్తే ఆ ప్రభావమే వేరుగా ఉంటుంది.
హడావుడిగా పరుగులు పెడ్తూ జీవన యానం సాగించటమే కానీ, కుటుంబ సభ్యులు ఒక చోట చేరి మంచీ చెడూ మాట్లాడుకోవటమే కరవై పోయుందీ ఆధునిక జీవితాల్లో.
సీతకి పై చదువులు చదవాలనీ, విదేశాలకు వెళ్లాలనీ, కంప్యూటర్ సైన్స్ లో రిసెర్చ్ చెయ్యాలనీ ఉంది. ఈ లోగా పెళ్లి నిశ్చయించారు. ఎలాగైనా సుబ్బన్నతో మాట్లాడాలని ప్రయత్నించింది. ఇంట్లో హడావుడి, సంబరాలు చూస్తుంటే ఏం చెయ్యాలో తోచలేదు. తనకు ఇంతే ప్రాప్తం అనుకుని సర్దుకుపోదామనుకుంది.
పెళ్లయింది. అత్తగారూరు వెళ్లిపోయింది సీత. బి.యస్సీ రిజల్ట్స్ కూడా వచ్చాయి. ఫస్ట్ క్లాస్, కాలేజ్ ఫస్ట్. మనస్సు చివుక్కు మంది. ఆ పాటికి కాలేజ్ కి వెళ్తే అందుకునే ప్రశంసలూ, పైచదువులకు లభించే ప్రోత్సాహాలూ.. ఆ చదువుకే జరిగే కాంపస్ ఎన్నికలూ..
ఎందుకిలా? తన జీవితం తనిష్టం వచ్చినట్లెందుకు నడవదూ? సీతకి పిచ్చెక్కినట్లనిపించింది.
రెండు నెలలనుంచీ అత్తగారింట్లో తన జీవితం చూసుకుంది. తెల్లవారు ఝామునే లేచి, స్నానం, పూజ, తులసమ్మ దగ్గర దీపం.. మడిచీర కచ్చ పోసి కట్టుకుని నైవేద్యం తయారు చెయ్యటం, పూజకి కావలసిన సామగ్రి తయారు చెయ్యటం, వంట.. బైట పూజల దగ్గర భోజనాలు లేకపోతే మామగారికి, భర్తకు వడ్డించటం, వంటిల్లు వగైరాలు శుభ్రం చెయ్యటం.. బట్టలుతకటం, ఎండేసి మడతలు పెట్టటం, ఇంక పప్పు రుబ్బుకోడాలూ (మిషన్లోనే..), వచ్చే పోయే వాళ్లకి కాఫీలు..
అంతే.. రోజు తర్వాత రోజు.. అదే కార్యక్రమం.
సుబ్బన్న ఇంట్లో ఉంటే కాస్త ఫరవాలేదు. ఏవో పురాణ గాధలూ, శ్లోకాలకి అర్ధాలూ వివరంగా ఆసక్తి గా చెప్తాడు. కానీ అది వారానికొక్క రోజు కూడా ఉండదు.
చుట్టుపక్కల ఆడవాళ్లకీ సీతకీ కామన్ గా ఆసక్తి కలిగించే విషయాలే లేవు. కాస్త ఖాళీ ఉంటే టి.వీ సీరియళ్లు చూట్టం, సినిమాల గురించి మాట్లాడు కోవటం మాత్రం తెలుసు వాళ్లకి.
రెండు నెలలకే ఊపిరాడనట్లు ఉక్కరిబిక్కిరైపోయింది సీత. తన లైఫ్ ఇది కాదు. ఏదో చెయ్యాలి. కళ్లు మూసినా తెరిచినా కంప్యూటర్లు, ప్రోగ్రాములు. తెలుసు.. రెండు కుటుంబాలకి ద్రోహం చేస్తున్నానని. అయినా, ఈ మానసిక పోరాటాన్ని తట్టుకోగల శక్తి లేదు ఇంక.
ఆ రోజు.. మామగారు యజ్ఞం జరుగుతోందని అంతర్వేది వెళ్లారు. సుబ్బన్న కూడా వెళ్లాల్సిందే, కానీ మూడు రోజులు సీతని ఒంటరిగా వదలాలని వెళ్లలేదు. అదే సరైన సమయం అనుకుంది సీత.
మధ్యాన్నం భోజనాలయ్యాక కూర్చోబెట్టి, తన మనసు విప్పింది. ఇదే విధంగా కొన్నాళ్లు సాగితే తనకి ఆత్మహత్య తప్ప దారి లేదని చెప్పింది. పెళ్లికి ముందే తన ఆలోచన, ధ్యేయం చెప్పకపోవటం తప్పే అని ఒప్పుకుంది.
“నాకసలు సావకాశమే ఇవ్వలేదెవరూ. మీరైనా, ఒక్క సారి మాట్లాడుతారేమో అనుకున్నా. పైగా.. వేరే దారి లేదు కదా, సర్దుకుపోగలనేమో అని కూడా ప్రయత్నిద్దామనుకున్నా.” అంతా చెప్పి, సీత సుబ్బన్నని చూస్తూ నిలుచుంది.. తీర్పు కోసం వేచి చూస్తూ.
సుబ్బన్న అంతా విన్నాడు. అన్ని సంవత్సరాల వేద పఠనం, వైదిక సాంప్రదాయ అనుసరణ, పురాణ విజ్ఞానం.. అతనికి ఎటువంటి పరిస్థితిలోనైనా సంయమనంగా ఉండటం నేర్పాయి. తండ్రికి చెప్పి ఒప్పించటం కష్టమేం కాదు. ఇష్టంలేని కాపురం చెయ్యమని అవధాన్లుగారెప్పుడూ చెప్పరు.
కాపురానికి వచ్చినప్పటి నుంచీ సీతలోని ఉదాసీనత గమనిస్తూనే ఉన్నాడు సుబ్బన్న. కొత్తేమో అనుకున్నాడు. కానీ.. ఇలా అంటీ ముట్టనట్లు ఎన్నాళ్లు? నిర్ణయానికి వచ్చాడు.
“నీ ఇష్టం సీతా! నీ ప్రయత్నాలు చేసుకో. నా సహకారం ఎప్పుడూ ఉంటుంది. నీ చదువు పూర్తి చేసుకుని, ఇక్కడికి వచ్చి కంప్యూటర్ సెంటరో, కాలేజ్ లో లెక్చరర్ గా చేరటమో చేస్తానంటే సరే. వంటకి ఎవర్నైనా పెట్టుకుని నీ పని చేసుకోవచ్చును. లేదా విడాకులు కావాలన్నా సరే. రేపే లాయరుగారి దగ్గరకు వెళ్దాం.”
సీత చటుక్కున వచ్చి సుబ్బన్న కాళ్ల మీద పడిపోయింది. ఇంత మంచివాడిని వదిలేయటమా?
“అయ్యో.. లేలే. నువ్వేం చేస్తానన్నా నాకిష్టమే.” భుజాలు పట్టుకుని లేపాడు.
“ప్రస్తుతానికి మా కాలేజ్ లోనే యమ్మెస్సీలో చేరతాను. హాస్టల్లో ఉంటాను. మా మేడమ్ మొత్తం స్కాలర్ షిప్ ఏర్పాటు చేస్తానన్నారు. చదువయ్యాక ఆలోచిస్తాను. మీరు ఒంటరిగా ఉండలేననుకుంటే, లాయర్ దగ్గరకు వెళ్దాం.” తడబడుతూ చెప్పింది సీత.
“నేను ఉండలేకపోవటం అనేది లేదు. ఒకే వివాహం, ఒకే పత్ని అని నమ్ముతాను. నువ్వు తిరిగి వచ్చినా, రాకపోయినా అంతే.”
…………..
సీత తను చదివిన కాలేజ్ లోనే యమ్మెస్సీలో చేరింది. అందులో కూడా ఫస్ట్ క్లాస్ లో పాసయి, కాలేజ్ ఫస్ట్ వచ్చి, యమ్ ఫిల్ లో చేరింది. అది అయ్యాక సుబ్బన్న దగ్గరికి వెళ్లి, స్వంతంగా కంప్యూటర్ ట్రైనింగ్ సెంటర్ తెరుద్దామని ఆలోచిస్తోంది. సుబ్బన్న భార్యకి ఫోన్లు చేస్తూనే ఉన్నాడు.
అయితే.. తమ విషయం ఇదీ అని ఎవరికీ చెప్పకపోవటం వలన అందరూ సీత వదిలి వెళ్లిపోయిందని పుకార్లు పుట్టించారు.
“సరోజా! సుబ్బన్న భార్య వచ్చేసిందట. పైచదువులకని వెళ్లిందిట. అది వాళ్లిళ్లలో విడ్డూరమే కదా.. అందుకనే ఆ వింత మాటలు.” కొన్నాళ్ల తరువాత, సరోజ ఇంట్లో కాఫీ తాగుతూ రమ ఉల్లేఖించింది.
“అంతే రమా! అదే వివాహ బంధం. ఎటువంటి భిన్న ధృవాలైనా కలిసి నడవాలంటుంది. మరీ తప్పని సరైతే తప్ప, ఏ ఒడిదుడుకులు వచ్చినా సర్దుకుపోయి జీవించాలి. సుబ్బన్న జీవన విధానం పూర్తిగా వేరు. అయినా భార్య ఇష్టాయిష్టాల్ని గౌరవించి అనుకూలమైన పరిష్కారం చూపించాడు. హాట్సాఫ్ టు సుబ్బన్నా!” సరోజ సంతోషంగా అంది.
*——————*
రచన: రామా చంద్రమౌళి

ఫిల్టర్‌ కాగితంలోనుండి
చిక్కని తైలద్రవం ఒకటి .. ఎంతకూ జారదు , స్థిరంగా నిలవదు
కల .. ఒక ఎండాకాలపు ఎడారి ఉప్పెన
అవినీతి వ్రేళ్లను వెదుక్కుంటూ .. తవ్వుకుంటూ తవ్వుకుంటూ
ఎక్కడో భూగర్భాంతరాళాల్లోకి అభిక్రమిస్తున్నపుడు
అన్నీ సుప్రీం కోర్ట్‌ ‘ సైలెన్స్‌ సైలెన్స్‌ ’ కర్రసుత్తి రోదనూ ,
విజిల్‌ బ్లోయర్స్‌ .. శబ్ద విస్ఫోటనలే
ఈ దేశపు ప్రథమ పౌరుని గురించి సరేగాని
అసలు ‘ అథమ ’ పౌరుడు ఎవరు అన్న అన్వేషణ.. ఒకటి
ముంబై జోంప్డీ పట్టీలో .. మురికిలో కూర్చుని మురికిని కడుక్కుంటున్న
ఆమె .. ఎవరో .. ఎర్రని ‘ లైఫ్‌ బాయ్‌ ’ కూలీ ( లైఫ్‌ గర్ల్‌ కాదు )
ఎర్రని ఘాటు.. ఎర్రని రక్తం .. ఎర్రని ప్రేమ .. ఎర్రని మరణం
అయ్యో రాత్రంతా వికారమైన కల
ఒంటిమీద అసలు బట్టలే లేకుండా .. నగరపు రోడ్లపై నడిరాత్రి
‘ స్ట్రీకింగ్‌ ’ .. న్యూడ్‌ ఈస్‌ ద బ్యూటీ.. న్యూడ్‌ ఈజ్‌ ద మార్కెట్‌
దృశ్యాలే నగ్నమౌతాయో .. నగ్నాలే దృశ్యాలౌతాయో కాని
కోర్ట్‌ ఎదుట .. వీడియో సాక్ష్యాలూ, స్వర నిరూపణలన్నీ
మార్ఫింగ్‌ లనీ, ‘ మార్పింగ్‌ ’ నీ రోతిరి వాదనలు
అన్నీ సిరమిక్‌ పెదవులు, అక్రిలిక్‌ పిరుదులే ఐనప్పుడు
కళ్లముందే కనిపిస్తున్నా ‘ సూర్యుడు ’ ఒక గ్రాఫిక్‌ అని వాదన
ఐతే రాత్రి జరిగిన ‘ రతిక్రియ ’ అంతా ఒట్టి భ్రాంతేనా –
తండ్రీ
రిజర్వాయర్‌ రెటైనింగ్‌ గోడకు తలలు బాదుకుంటున్న జల అలలు
ఎన్నటికైనా విముక్తి పొందుతాయా
ఒట్టి స్వాప్నికునివై
దృశ్యాలను వింటూ, శబ్దాలను కంటూ.,
అర్థరాత్రి నగరాల విగత రోడ్లపై.. ‘ పహరా హుషార్‌ ’ కర్ర చప్పుళ్ళ మధ్య
గాఢ నిద్రలో పార్లమెంట్‌ గోడలనిండా
రక్తాశ్రువు కారుతూంటే.. చేతులు అర్రులు చాచి
స్వాతంత్య్రానికీ విశృంఖలత్వానికీ మధ్య దూరమెంత అని ఒక ప్రశ్న
కాలము- దూరము , ఘాతాంకము న్యాయము .. ఒక విచికిత్స
కల్పవికల్పముల మీమాంస.. నేరమూ శిక్షా వేర్వేరు
‘ నేరస్తుందరూ శిక్షించబడరు ’ అని రాజ్యాంగ ఘోష
హలలూయా.. హలలూయా
‘ పాపులు క్షమించబడుదురు .. పాపులు రక్షించబడుదురు ’
చీడ పట్టిన పైరుకు క్రిమిసంహారక మందులు ఎంత అవసరమో
మోనోక్రోటాపాస్‌ ఘాటుగా, వెగటుగా .. విషతుల్యముగా ఉండునన్నది సత్యం
కాని ఈ తరానికి అగ్నిచికిత్స అత్యవసరం.. సుఁయ్‌ .. సుఁయ్‌ …
విలువలనూ, నీతినియమాలనూ, నైతికతనూ, పౌరస్పృహనూ కోల్పోతున్న
ఈ దేశ కోట్లకొలది చరిత్రహీన ప్రజలను
ఆరోగ్యపరిచే అసలు మందేది ..
భయమూ ప్రేమా లేని
ఈ తరం పిర్రపై వాతపెట్టగలిగే ఎర్రని కర్రేది –
 
 
An Anarchic Soliloquy
Translated by Indira Babbellapati
Thick greasy liquid in filter paper
neither flows nor stays stable.
A dream, a simoom in a summer desert,
the dream digging deeper and deeper,
yet the origins of corruption are found in vain!
As the dream enters the depths of
the earth’s womb, all we hear there are
the screams of the wooden hammer:
‘Silence, silence!’ Yes, that’s the supreme
Court of Law, along the screams are
the sound of explosions from the whistle-blowers.
Leave aside the first citizen, does anyone ever
attempt to explore who the inessential citizen might be?
Ah, who’s that coolie woman in that joparpatti in Mumbai?
She sits in muck surrounded by filth and washes herself
with red cake of Lifebuoy! Her surroundings are filled
with an acerbic red smell. Red blood crimson love and
blood-red death. Ah, this creepy dream through the night,
not a thread of clothing on the body, streaking across
the nightly streets of the city. Isn’t there beauty in nudity?
Nude are the markets too! Wonder if at all what we see
gets denuded or nudity dominates our vision? Further,
the Court area echoes with morphed voices of the witnesses.
Only ceramic lips and acrylic hips! After arguments and
counter arguments, the blazing sun is proved as
mere graphic! Is last night’s pleasure
of lovemaking mere illusion? Will the currents that bang their
heads against the retaining wall of the reservoir ever get liberated?
Hey, you’re a useless dreamer, loitering the lifeless midnight
roads of the city listening to the scenes around and gazing at the sounds
amid the pahara hushaar of vigorous batons in the deepest slumber.
Tears of blood stream down the walls of the Parliament, stretching
your hands in greed you ask, ‘What’s the distance between liberty
and lewdness?’ Time and distance, theory of indices, all a dilemma!
Crime and punishment are two different entities though the Constitution
may state loud and clear that,
All culprits will be punished!
Halleluiah! Halleluiah!
The sinners will be pardoned!
The sinners will be rescued!
An infected plant needs pesticide however toxic, pungent
and nauseating Monocrotophas might be. Similar is the need of
this generation, ‘fire-treatment’ is its dire need. The scorching fire
may burn the skin. The billions of the country’s population devoid of Values, ethical discipline, moral behaviour, responsibilities of being
a citizen, populace deprived of a history are in an emergency.
They need an urgent medical aid,
but where’s the right medicine?
The need of this generation is a hot iron rod to spank them!
రచన: సి. ఉమాదేవి
అక్షరమంటే ఉన్న ఆర్తిని, ఆప్యాయతను తన కవితలలో ప్రతి పదములోను ప్రతిఫలిస్తూ కవితలు, హైకూలు, రవీంద్రనాథ్ టాగూర్ గీతాంజలికి అనువాదంవంటి ఎన్నో రచనలు తనదైన శైలిలో రచించి మనకందించారు డా. పి. విజయలక్ష్మీ పండిట్.
జపాన్ దేశంలో పురుడుపోసుకున్న హైకూలు నేడు ప్రపంచమంతా చక్కటి హైకూలుగా రచింపబడి అందరినీ అలరిస్తున్నాయి. విశ్వపుత్రిక హైకూలుగా రచింపబడిన సంపుటిలో సాంఘిక, సామాజిక అంశాలను తన హైకూలలో పొందుపరచి అనంతార్థాన్ని అందించడం ముదావహం. కళలు, కవితలు కవిహృదయాలను కలుపుతాయనడం అక్షరసత్యం.

శిథిల శిల్పాలు, గతకళల వైభవాలు చరిత్ర ఆనవాళ్లు అని చెప్పిన హైకూలో చరిత్ర పరిణామక్రమాన్ని అత్యంత సహజంగా పారదర్శకం చేసారు. వారు గొప్ప అనుకరణశీలురు పసిపిల్లలు అనడంలో పెద్దలు చేసే పనులను నిశితంగా పరిశీలించే పిల్లలు అనుకరణ విద్యలో తమదైన నైపుణ్యాన్ని ప్రదర్శిస్తారు అనడం హైకూలోని అంతరార్థాన్ని మనకు విశదపరుస్తుంది. పిల్లలకు తల్లిదండ్రుల గొప్ప బహుమతి వారికి పంచేకాలం. ఈ హైకూలో మనకందరకు తెలిసిన విషయమే కాని పిల్లలకు కేటాయించే సమయం కుచించుకుపోతోంది అనే అవగాహన మనోఫలకంపై ముద్రించబడుతుంది. సింధువులో బిందువుకాదు బిందువులో సింధువు మనిషి మనసు అని వ్యక్తీకరించడంలో మనసు సంద్రమై తనలో నిక్షిప్తమైన భావాలకు ప్రతీకగా నిలబడుతుంది.
నీ ముఖ తొడుగు తొలగించు ప్రేమతో వెలుగుతుంది అనడం వెనుక మనిషి తనకు తెలియకుండానే ముసుగు వేసుకుని తనకే తెలియని నీడలో బ్రతుకుతూ ప్రేమ, ఆప్యాయతలను దూరంచేస్తాడు. అందుకే ముసుగు తొలగిననాడు ప్రేమతో వెలుగును అందుకోవడం ఆనందదాయకం. వరుణిడి కరుణకై నింగినంటిన చూపు రైతుల ఆత్మఘోష. వ్యవసాయం వర్షంపైనే ఆధారపడుతుంది. వర్షించే మేఘాలకై ఆకాశంవంక చూసే రైతుకు వర్షం జాడ కనబడనినాడు కేవలం ఆత్మఘోషే మిగులుతుందనడం నేటి రైతులందరి ఆవేదనను వినిపించింది. భిన్నత్వంలో ఏకత్వం ఏకత్వంలో భిన్నత్వం భారతదేశపటం. మన భారతదేశ జీవనవిధానాన్ని అలతి పదాలలో అనల్పార్థాన్ని వివరించడమే. భూమాత ఊపిరితిత్తులు ఆకుపచ్చ అడవులు. వసుధకు ఊపిరాడడం లేదు వనాలు మాయం. ఈ రెండు హైకూలు చదివినప్పుడు మన అడవులను నరికివేయడంలోని మన అజాగ్రత్తను తేటతెల్లంచేస్తుంది. చక్కటి హైకూలనందించిన డా. పి. విజయలక్ష్మి పండిట్ అభినందనీయురాలు.

ఇక నా అక్షరాలు కవితాసంపుటిలో విజయలక్ష్మిగారి మనసును తడిమిన ప్రతి సంఘటన అక్షరసేద్యంలో మొలకెత్తి మనల్ని అలరిస్తాయి. నా అక్షరాలు ప్రభాతవేళ అలలై తేలివచ్చే గుడిగంటలు. ఎంత చక్కటి భావన!ప్రతివాక్యంలో అక్షరాలను వర్ణించినతీరు మనసును అక్షరసంద్రంలో ఓలలాడిస్తుంది. కలంపేరును విశ్వపుత్రికగా తీర్చిదిద్దుకున్న వీరి భావనాలహరికి నా పుస్తకాల అలమారా కవిత ప్రతి పాఠకుల మనోచిత్రంలో పుస్తకాల అలమారా తటిల్లతలా మెరుస్తుంది.
అక్షరమానవుణ్ణి కవితలో మనోభావాల అక్షరీకరణే మనిషి. నా జీవితం అక్షరమయం, నేను అక్షరమానవుణ్ణి అనడంతో పులకించిన అక్షరాలు చినుకులై వర్షించాయి. భూమాత గురించి చెప్పిన కవితలో తుదకు తన ఒడిలో మొలిచి పరిఢవిల్లి మరణించిన తన బిడ్డల శరీర అవశేషాలను దుఃఖాన్ని దిగమింగి తన కడుపులో దాచుకుని ఊరటనిచ్చే. . . . అమ్మతనం భూమాత అని చదివినపుడు మనసు ఘనీభవిస్తుంది. అక్షరబలహీనత కవితలో ప్రతి అక్షరప్రేమికులకు మనసున ఉన్న అక్షరప్రేమను చక్కగా వ్యక్తీకరిస్తారు. రైతుల నిరంతర ఆత్మనివేదనలే పండిస్తున్నాయి ప్రజలందరి జీవితపంటలను పచ్చగా ఏమిచ్చి తీర్చుకోవాలీ కృషీవలుని రుణం అనడం రైతుకు అక్షరనీరాజనమే.
బరువుల బాల్యం, అక్షర సముద్రం, నా భాషంటే వంటి కవితలెన్నో మనల్ని అక్షర ఊయలలూగిస్తాయి. చక్కని కవితలనందించిన డా. విజయలక్ష్మి పండిట్ గారికి శుభాశీస్సులు, శుభాభినందనలు.
రచన: నాగలక్ష్మి కర్రా
ఈ వారం మనం శృంగేరీలో పర్యటిద్దాం, శృంగేరి అంటే తెలీని హిందువు వుండడనే నా అభిప్రాయం, వేదపాఠశాల అంటే ముందుగా శృంగేరీ వే జ్ఞాపకం వస్తుంది, మన దేశంలోనే కాదు విదేశాలలో కూడా మందిరాలలో పూజారులైనా, పౌరోహిత్యం చేసుకుంటున్నవారైనా శృంగేరీలోని వేదపాఠశాలలో చదువుకున్నవారే అయి వుంటారు. ఆది శంకరాచార్యులవారు స్థాపించిన శారదాపీఠం కూడా యిక్కడే వుందనీ మనకు తెలుసు. మిగతా వివరాలు తెలుసుకుందాం.

శృంగేరీ కర్నాటకలోని ‘ చికమగళూరు‘ జిల్లాలో పడమటి కనుమలలో ‘ తుంగ’ నదీ తీరాన వుంది. బెంళూరునుంచి 335 కిలోమీటర్ల దూరంలోనూ, ఉడిపికి సుమారు 85 కిలోమీటర్ల దూరంలోనూ వుంది. గవర్నమెంటు, ప్రైవేటు బస్సులు ప్రతీ అరగంటకీ వుంటాయి, అలాగే ధర్మస్థలి నుంచి కూడా బస్సు సదుపాయం వుంది.
అయితే మనకి తెలిసి ఆదిశంకరులు శారదాపీఠం స్థాపించడం వల్ల శృంగేరీ ప్రసిధ్ది పొందిందనుకుంటే తప్పే. శృంగేరీ పట్టణం వున్న పర్వతాన్ని ఋష్యశృంగగిరి మీద నిర్మింపబడింది. ఋష్యశృంగగిరి కాలాంతరాన శృంగేరిగా మారింది. ఋష్యశృంగ మహర్షిని గురించిన వివరణ మనకి వాల్మీకి రామాయణంలో వుంది, విభకంతన మహర్షి పుతృడు ఋష్యశృంగమహర్షి, అతను తపస్సు చేసుకున్న పర్వతమే ఋష్యశృంగగిరిగా పిలువబడసాగింది.
ఆది గురువు శంకరాచార్యులవారు పీఠాలను స్థాపించాలని సంకల్పించుకుని సరైన ప్రదేశం కొరకు దేశాటన చేసేరట, ఆసమయంలో భద్రానదీ తీరాన అతను ఓ వింతను చూసేరట, ఓ కప్ప వర్షంలో ప్రసవ వేదన పడుతూ వుంటే నాగుపాము జాతివైరం మరచి కప్పకు తన పడగతో వర్షం నుంచి కాపాడుతూ వుందట, కప్ప నిశ్చింతగా వుందట. అది చూసిన శంకరులు జాతివైరుల మధ్య యింత స్నేహభావం కలగడం అన్నది ఆ ప్రదేశం గొప్పతనమని గుర్తించి అక్కడ 12 సంవత్సరాలు గడిపి శారదా పీఠాన్ని స్థాపించి గురుకులం ప్రారంభించేరట. ఇక్కడే మొదటిసారి ఆదిశంకరులు తన శిష్యులకు అధ్వైతం గురించి బోధించేరట.
ఋష్యశృంగ మహర్షి తపస్సు వల్ల పుణ్యభూమిగా మారిన యీ ప్రదేశంలో శారదా పీఠం స్థాపించాలని ఆదిశంకరులు గంధంతో చెక్కబడిన శారదాంబ విగ్రహాన్ని ప్రతిష్టించేరట.

శారదాపీఠం గురించిన మరో కథ కూడా చెప్తారు అదేమిటంటే శంకరులవారు దేశాటనచేస్తూ ఓ సారి తర్కశాస్త్ర చర్చలో పాల్గొన్నారట, శంకరుల ధాటికి యెవరూ ఆగలేకపోయేరట, ఆఖరుగా మండన మిశృనితో (ముండన మిశృడు) చర్చ సాగుతుంది, యెవరు ఓడిపోతే వారు గెలిచినవారికి దాసుడవాలనే షరతు కూడా వుంటుంది. మరునాడుతో చర్చ ముగింపుకి వస్తుంది అనగా శంకరులవారు ఆధిక్యంలో వుంటారు, మండనమిశృనకు ఓటమి తప్పదు అనే భావన కలుగుతుంది. కలత చెందిన మండనమిశృని పత్ని భారతి కారణం తెలుసుకొని మరునాడు రాజసభకు తాను కూడా వస్తానని చెప్తుంది. పత్నిమాట కాదనలేక మండనమిశృడు రాజసభకు తీసుకువెళతాడు. తర్కసమయంలో భారతి శంకరులను తనతో తర్కించవలసినదిగా కోరుతుంది. సరేనన్న శంకరులను అనేక రకాలైన ప్రశ్నలు వేయగా శంకరులు కూడా ధీటైన సమాధానాలు చెప్తారు. భారతి వేసిన ఓ దాంపత్యపరమైన ప్రశ్నకు బ్రహ్మచారి అయిన శంకరుల వద్ద సమాధానం లేకపోవడంతో భారతి వద్ద గడువు తీసుకొని పరకాయప్రవేశంచేసి ఓ రాజుగారి శరీరంలో ప్రవేశించి రాణులతోకూడి భారతి ప్రశ్నకు సమాధానం తెలుసుకొని తిరిగి వచ్చి మండనమిశృని ఓడిస్తారు. షరతు ప్రకారం మండనమిశృడు శంకరులను దాసునిగా అనుసరిస్తాడు. అప్పటికే శంకరులవారికి భారతి, మండనమిశృడు సరస్వతీ బ్రహ్మ అవతారాలనే జ్ఞానం కలుగుతుంది? మండనమిశృని యెంత వారించినా అతను శంకరుల దాసునిగా తనను తాను అర్పించుకుంటాడు, మహాసాధ్వియైన భారతి పతిని అడుగుజాడలలో వారిని అనుసరిస్తుంది. శంకరులవారు మొదటి పీఠాన్ని శారదాంబ పీఠంగా భారతికి అంకితమిచ్చి తన ఉత్తరాధికారిగా మండనమిశృని నియమించి హిమాలయాలకి వెళ్లి కేదార్ నాధ్ లో కేదారునిలో యైక్యం అయిపోయేరు.

సుమారు 1338 లో విజయనగర రాజుల పరిపాలనలో అప్పటి పీఠాధిపతి పన్నెండవ శంకరాచార్యులైన విద్యాశంకరుల జ్ఞాపకార్ధం విద్యాశంకర శివలింగం స్థాపించి కోవెల కట్టించేరు. ఈ కోవెలలో విజయనగర, హోసల మొదలయిన శిల్పకళ కనిపిస్తుంది.
ఇక్కడ మరో చిన్నకధ చెప్పుకోవాలి. విజయనగర సామ్రాజ్య స్థాపకులైన హరిహరరాయలు బుక్కరాయలు తురుష్క రాజులతో యుద్దాలు తరచర చెయ్యవలసివస్తూ వుండేది, హరిహరరాయలు బుక్కరాయలు విద్యాశంకరుల ఆశీస్సులు పొంది యుధ్దానికి వెళ్లి విజయంపొంది వస్తారు. విజయమైతే వరించిందిగాని సామ్రాజ్య స్థాపనకు కావలసిన ధనం లేకపోడంతో వారు తమ నిస్సహాయతను విద్యాశంకరుల వద్ద మొరపెట్టుకుంటారు, అప్పుడు విద్యాశంకరులు ఆది శంకర విరచితమైన ‘ కనకధారా స్తోస్త్రాన్ని ‘ ఆలపించగా ఆదిశంకరులకు కురిసినట్లే బంగారు ఉసిరికాయలు ఆకాశం నుండి కురిసేయట, వాటిని హరిహరరాయలు, బుక్కరాయలకు యిచ్చి సామ్రాజ్య స్థాపన చెయ్యమని గురువులు ఆదేశించేరట.
ఈ కోవెలలో శివలింగమే కాక బ్రహ్మ, విష్ణు, లక్ష్మి, సరస్వతి, పార్వతి, గణేశ, కార్తికేయ, దుర్గ, కాళి, బుద్దుడుని కలిపి దశావతారాల విగ్రహాలని చూడొచ్చు. ఇవి కాక యెన్నో పురాణ పాత్రల శిల్పాలు కూడావున్నాయి.
శారదాంబ మందిరం —
ఆదిశంకరులచే ప్రతిష్టించబడ్డ గంధం విగ్రహాన్ని తీసివేసి దాని స్థానంలో విద్యాశంకరులు బంగారు విగ్రహాన్ని ప్రతిష్టించేరు. విజయనగరరాజులు యీ పట్టణాన్ని విద్యానగరంగా కూడా పిలిచేవారు, మందిరానికి మరమ్మత్తులు, కొత్తకట్టడాలు కూడా చేసేరు.
2014 లో ఏడంతస్థుల గోపురనిర్మాణం చేసేరు. మందిరంలోకి నాలుగు వైపులనుంచి వెళ్లొచ్చు. గర్భగుడిలో బంగారు రధంమీద సరస్వతీదేవితో శారదాంబ ఆశీనురాలై వుంటుంది. ఈ మందిరంలో శైవ (శివుడే మహదేవుడని నమ్మేవారు), వైష్ణవ (విష్ణుమూర్తినే మహదేవుడని నమ్మేవారు), బ్రాహ్మ్య (బ్రహ్మనే మహదేవుడని నమ్మేవారు), గణపత్య (వినాయకుడే మహదేవుడని నమ్మేవారు), శక్త్య (మహాదేవినే మహదేవుడని నమ్మేవారు), సౌర (సూర్యుని మహదేవుడని నమ్మేవారు) లకు సంబంధించిన విగ్రహాలు చూడొచ్చు. శివలింగానికి దక్షిణం వైపున బ్రహ్మ సరస్వతి, పడమర వైపున శివపార్వతుల విగ్రహాలను చూడొచ్చు. గర్భగుడి చుట్టూరా ప్రదక్షిణ మంటపం, మహామంటపం వుంటాయు, చిన్న మందిరాలలో సప్తమాతృకలు, వినాయకుడు, భువనేశ్వరీదేవీలు కొలువై వుంటాయి. వేదపాఠశాల, గ్రంధాలయం, ఆదిశంకరుల మందిరం వుంటాయి.

ప్రతీ రోజూ శారదాంబకి కుంకుమ పూజలు నిర్వహిస్తారు. శారద నవరాత్రులు విశేష పూజలు చేస్తారు.
అమ్మవారి విగ్రహం విగ్రహంలా వుండదు, అమ్మవారు స్వయంగా మనని అనుగ్రహించడానికి వచ్చినట్లుగా వుంటుంది. మందిరం చాలా పవిత్రంగా వుంటుంది.
శృంగేరీలో వుండడానికి శారదాపీఠం వారి సత్రాలు వున్నాయి, అలాగే భోజన సౌకర్యం కూడా వుంది. సత్రం వీధిలో వున్న ఫలహారశాలలో కాఫీ టిఫిన్ లు యెంతో బావుంటాయి.
గ్రంధాలయం గురించి చెప్పుకోవాలంటే శారదాంబ మందిరం మొదటి అతంస్థులో వుంది, ఇక్కడ సుమారు 500 తాళపత్రగ్రంథాలు వున్నాయి, యెన్నో వ్రాతప్రతులు వున్నాయి, వేదాలకు సంబంధించిన యెన్నో గ్రంథాలు యిక్కడ వున్నాయి
ఇక్కడ శంకరాచార్య ఆశ్రమం, పార్కు, తుంగనది చూడదగ్గవే.
ఇక ప్రకృతి సంగతా చెప్పక్కరలేదు. ఓ పక్క పచ్చని కొండలు, మరో పక్క తుంగనది, ప్రతి అణువణువునా వేదఘోష భూలోకంలో వున్నామా ? అనే అనుమానం వస్తుంది. ప్రతీ హిందువూ దర్శించవలసిన ప్రదేశం శృంగేరి అని మాత్రం చెప్పగలను.
విశ్లేషణ: టేకుమళ్ళ వెంకటప్పయ్య

మానవ జన్మ ప్రాముఖ్యాన్ని తెలియని వారుండరు. కానీ, అజ్ఞానం, అరిషడ్వర్గాలకు బానిసై అకృత్యాలు చేస్తుంటారు. పశ్చాత్తాపంతో తేరుకుని తెలుసుకున్నవారు చాలా తక్కువగానే ఉంటారు. ఆ విషయం తెలుసుకొని ఆచరణలో పెట్టే జనం ఇంకా తక్కువగా ఉంటారు. అలా ఆచరణలో పెట్టినవారు మాత్రమే కృతార్థులవుతారు. అన్నమయ్య సంకీర్తన ప్రాముఖ్యాని గ్రహించమంటున్నాడు. ఇకనైనా మేలుకోండి అంటున్నాడు. ఋగ్వేదంలో చెప్పబడిన “విష్ణోర్ముకం వీరాణి ప్రోవచాం” అనే శ్లోకమాధారంగా శ్రీనివాసుని స్తోత్రం చేత, సంకీర్తన చేత సేవించడమే వేదం చెప్పిన మాట అని ఈ బాధామయ లోకాన్ని దాటి కైవల్యం పొందడానికి ఇంతకన్న సుగమమైన మార్గమే లేదు అని చెప్తూ మానవులకు మార్గోపదేశం ప్రబోధిస్తున్నాడు అన్నమయ్య.
కీర్తన:
పల్లవి: ఏవం శ్రుతిమత మిదమేవ త-
ద్భావయితు మతఃపరం నాస్తి ॥పల్లవి॥
చ.1.అతుల జన్మభోగాసక్తానాం
హిత వైభవసుఖ మిదమేవ
సతతం శ్రీహరిసంకీర్తనం త-
ద్వ్యతిరిక్తసుఖం వక్తుం నాస్తి ॥ఏవం॥
చ.2.బహుళమరణపరిభవచిత్తా నా-
మిహపరసాధన మిదమేవ
అహిశయనమనోహరసేవా త-
ద్విహరణం వినా విధిరపి నాస్తి ॥ఏవం॥
చ.3.సంసారదురితజాడ్యపరాణాం
హింసావిరహిత మిదమేవ
కంసాంతక వేంకటగిరిపతేః ప్ర-
శంసైవా పశ్చా దిహ నాస్తి ॥ఏవం॥
(రాగం సామంతం; సం.1 సంకీ.4 – రాగిరేకు – 1-4 )
విశ్లేషణ:
పల్లవి: ఏవం శ్రుతిమత మిదమేవ త-
ద్భావయితు మతఃపరం నాస్తి
జీవుడు జనన మరణ చక్రంలో బడి అనేక జన్మలు ఎత్తి బాధనందకుండా ఉండడానికి శ్రీనివాసుని సంకీర్తనమే మార్గం తప్ప వేరొకటి లేనే లేదు అంటున్నాడు.
చ.1.అతుల జన్మభోగాసక్తానాం
హిత వైభవసుఖ మిదమేవ
సతతం శ్రీహరిసంకీర్తనం త-
ద్వ్యతిరిక్తసుఖం వక్తుం నాస్తి
సాటిలేని అనంత కాలచక్రపయనంలో జీవుడు పొందే జన్మలు ఎన్నో. దానినుండి నివారణ పొందడానికి, ఐహికాముష్మికములు పొందడానికి, అనంత శయనుడైన ఆ శ్రీమహావిష్ణువు సంకీర్తనా సేవ తప్ప మరొకటి లేదు.
బహుళమరణపరిభవచిత్తా నా-
మిహపరసాధన మిదమేవ
అహిశయనమనోహరసేవా త-
ద్విహరణం వినా విధిరపి నాస్తి
అనేక జన్మలలో పుట్టుక మరణం పొందినవారికి తరించడానికి ఆ శ్రీవేంకటేశ్వరుని పాద సన్నిధి తప్ప మరో గత్యంతరం లేదు. అన్యధా శరణం నాస్తి అని వేడుకోమని ప్రభోదిస్తున్నాడు.
చ.3.సంసారదురితజాడ్యపరాణాం
హింసావిరహిత మిదమేవ
కంసాంతక వేంకటగిరిపతేః ప్ర-
శంసైవా పశ్చా దిహ నాస్తి
సంసారం అనే పాపపంకిలంలో చేసిన ఘోరాలు, మోసాలు, కుట్రలు, కుతంత్రాలు హింసలేకుండా పరమపధం చేరడానికి ఇదే ఉత్తమమైన మార్గం. కను కంసాంతకుడైన శ్రీహరి చిత్తం గెలుచుకోండి. మనసారా ఆర్తిగా వేడుకోండి. నోరారా “శ్రీహరీ! శరణు! శరణు!” అనండి చాలు అని తాను నమ్మిన, ఆచరించిన హరినామ విశిష్టతను అందరికి పంచిపెడుతున్నాడు అన్నమయ్య.
ముఖ్యమైన అర్ధాలు: శ్రుతిమతం = వేదమతం లేక వేద సారం; ఇదమేవ = ఇదే సుమా!; భావయితుం = భావించడానికి; అంత:పరం = మిక్కిలి ఉన్నతమైనది; ఏవం = ఈవిధము; తద్వ్యక్తిరిక్త సుఖం = దానికంటే శ్రేష్టమైనదని చెప్పుటకు; వక్తుం = చెప్పడానికి; మరణ పరిభవ = మరణమనే అవమానం కలిగినవారికి; అహిశయన = శేషతల్పముపై ఉన్న; వినా = కంటే; విధిరపి = చేయదగిన కర్తవ్యము; పరాణాం = మునిగి తేలుతున్నటువంటి; హింసా విరహితం = హింస లేనటువంటి; ప్రశంసైవ = కొనియాడుటకు; పశ్చాత్ = వేరొక మార్గము.
-0o0-
రచన: శారదాప్రసాద్
కష్టాలు, కన్నీళ్ళతో నిండిన జీవితానుభవాలు ఒక్కొక్కసారి జీవితాన్ని అనుకోని మంచి మలుపులు తిప్పుతాయి. శ్రీమతి సూరి నాగమ్మ గారి జీవితమే దీనికి నిదర్శనం. ఈ వ్యాసం చదివే వారిలో చాలామందికి శ్రీమతి సూరి నాగమ్మ గారు ‘సూరి నాగమ్మ గారి లేఖలు’ అనే ఆవిడ గ్రంధం ద్వారా సుపరిచితులు. ఈ లేఖలను ఆవిడ 1940 ప్రాంతంలో రమణ మహర్షి ఆశ్రమం నుండి తన సోదరునికి వ్రాసారు. 20 వ శతాబ్దానికి చెందిన ఒక దివ్య తేజోమూర్తి అయిన రమణ మహర్షి వలన ఒక భక్త శిఖామణిలో వెలిగిన జ్ఞానజ్యోతులు, చక్కని అనుభవాల సారమే ఈ గ్రంధం. నిజానికి ఈ లేఖలలోని  కవితా ధోరణులు నన్ను ఎక్కువగా ఆకర్షించాయి. ఈ లేఖల ద్వారా ఆమె ఆ జ్ఞాన జ్యోతులను భక్తి, వేదాంతపరుల హృదయాలలో కూడా తన దివ్య హస్తంతో వెలిగించారు. అయితే, ఆమెకు కలిగిన ఈ అనుభవాల వెనక ఉన్న ఆమె జీవితాన్ని గురించి చాలా మందికి తెలియదు. అనేక సంఘర్షణల, పోరాటాలే ఆమె జీవిత నేపధ్యం.  

సూరి నాగమ్మ గారు 1902 ఆగష్టు నెలలో మన రాష్ట్రానికి చెందిన ఒక కుగ్రామమలో జన్మించారు. తన 10 వ ఏటనే తండ్రిని కోల్పోయారు. ఆనాటి సంప్రదాయాలు, కట్టుబాట్ల ననుసరించి ఆమెకు బాల్యంలోనే వివాహం చేసారు. అప్పుడు ఆమె వయసు 11సంవత్సరాలే!పెద్దల మాటను శిరసావాహించిన ఆమె,  ఆ చిన్న వయసులోనే పతిసేవలో పునీతురాలైంది. అయితే, వక్రించిన విధి ఆమె భర్తను మశూచి వ్యాధికి బలిచేసి మరణం పాలు చేసింది. లేత వయసు అయిన 12వ ఏట నుండే ఆమె వితంతువుగా జీవితాన్ని గడుపవలసి వచ్చింది. భర్తతో గడిపిన ఆ కొద్ది కాలాన్ని ఆమె మరువలేక దు:ఖంతో క్రుంగిపోయింది. ఆ చిన్న వయసులోనే, భర్తకు ఆమెకు మధ్య అనేక వేదాంత చర్చలు జరిగాయి. అవి అన్నీ గాయపడిన  ఆమె హృదయంలో నాటుకుపోయాయి. ఆ గ్రామంలో, ఆ రోజుల్లో విద్యావంతులు చాలా తక్కువగా ఉండేవారు. ఆ ఊరి జనం ఆమె భక్తి పాటలను విని మురిసిపోయేవారు.
ఆశ్చర్యకరమైన విషయమేమంటే, ఆమెకు కూడా మొదట్లో చదవటమూ, వ్రాయటమూ చేతనయింది కాదు. కష్టపడి స్వయంకృషితో విద్యను అభ్యసించింది. నెమ్మదిగా తెలుగు సాహిత్యంమీద మంచి పట్టును సాధించింది.  పోతన గారి భాగవతంలోని పద్యాలన్నీ ఆమెకు కరతలామలకాలు. ఒకనాడు, భాగవతాన్ని చదివే సమయంలో తనకొక సద్గురువు కావాలని పరితపించింది.  ఆ బాధతో దు:ఖిస్తూ , స్పృహతప్పి నిద్రలోకి జారుకుంది.  నిద్రలో ఆమెకు ఒక దివ్యస్వప్నం కలిగింది. కలలో రాయి మీద కూర్చొని  కాలి మీద మరొక కాలు వేసుకున్న భంగిమలో ఒక సద్గురువు ఆమెకు దర్శనమిచ్చాడు. ఆ దివ్యపురుషుని చుట్టూ ఒక కాంతి వలయం కనబడింది. అటు తరువాత, ఆ దివ్యపురుషుడు ఆమెకు స్వప్నంలో పలుమార్లు దర్శనమిచ్చాడు. ఆ దివ్య పురుషుడే శ్రీ రమణ మహర్షి.
ఆమె తన జీవిత చరమాంకంలో ఆ మహనీయుని సన్నిధికి చేరుకోకలిగింది.  ఆమె మంచి చెడులను చూసే (వరసకు తమ్ముడైన) శ్రీ శేషాద్రి శాస్త్రి గారు ఆ ప్రక్క ఊరిలోనే న్యాయవాదిగా 1918 లో పనిచేసే వారు. ఆనాటి సాంప్రదాయాల ననుసరించి వితంతువులకు శిరోముండనం చేయించేవారు. ఆ సాంప్రదాయాన్ని నాగమ్మ గారు ధిక్కరించింది. ఆనాటి  సనాతనాచారపరులు ఆమెను పలు విధాలుగా విమర్శించటంతోపాటుగా, ఆమెను బహిష్కరించారు కూడా!పోతన గారి భాగవతం చదవటం వలన, ఆమెకు కూడా పోతన గారి వలే సహజ పాండిత్యం అబ్బింది. తనలోని ఈ ప్రతిభను ఆమె చక్కగా ఉపయోగించుకొని జీవితాన్ని మరో కొత్త మలుపు తిప్పుకుంది. అప్పటి నుండి ఆమె పలు వేదాంత పరమైన విషయాల మీద గ్రంధాలను వ్రాసారు. వాటిలో నేడు చాలా లభ్యపడలేదు. జీవితాంతం వరకూ అలానే రచనా వ్యాసంగాన్ని కొనసాగించారు. 1923 లో శ్రీ శేషాద్రి శాస్త్రి గారు దివంగతులయ్యారు. ఆ తరువాత ఆమె ఒక ఆశ్రమాన్ని ఏర్పరచుకొని,  దానిలో తన జీవిత శేషాన్ని గడపాలని కోరుకున్నారు.
ఆ ఆశ్రమంలో బీదవారికి, అనారోగ్యులకు సేవ చేస్తూ గడపాలని ఆమె కోరిక. కానీ ఆమె బంధువులు దానికి అంగీకరించక పలు అడ్డంకులు కల్పించారు. ఆ సమయంలోనే ఆమెకు శ్రీ రమణ మహర్షి పేరు తెలియవచ్చింది. కానీ అరుణాచలంలో ఉన్న ఆ మహనీయుని సన్నిధికి చేరుకోవాటానికి  ఆమెకు పదేళ్ళ సమయం పట్టింది. ఆ పదేళ్ళలో ఆమె అనేక బాధలు అనుభవించింది. అనారోగ్యం చేత మంచం పట్టింది. ఆ సమయంలో శ్రీ రమణ మహర్షిని దైవ సంకల్పంగా కలసిన ఆమె సోదరుని మనసులో–తన సోదరి ఆవేదన తీరి, ఆమెకు మానసిక శాంతి రమణమహర్షి ఆశ్రమంలో లభిస్తుందనే భావన కలిగింది. ఆమెను రమణాశ్రమానికి ఒంటరిగా పంపటానికి నిర్ణయించుకున్నాడు. అలా ఆమె అరుణాచలానికి చేరుకుంది. మొదటి సారిగా ఆమె రమణ మహర్షిని చూసినప్పుడు ఆమెకు కలిగిన అనుభూతిని ఆమె ఇలా చెప్పారు. “ఆశ్రమం అంతా  నిశ్శబ్దంగా, ప్రశాంతంగా ఉంది. పది నిముషాల తరువాత భగవాన్ నాకేసి నిశితంగా చూసారు. ఆ ప్రేమ, దయా పూర్వక చూపులు,  సంఘర్షణలో ఉన్న నా మనస్సుకు ప్రశాంతిని చేకూర్చాయి. ఆ చూపులలోని కాంతిని నేను ఎక్కువ సేపు తట్టుకోలేక, వెంటనే మరలా తలను దించుకున్నాను. భగవాన్ నాతో ఒక ముక్క కూడా మాట్లాడలేదు. అయినా, ఆ దయాపూర్వక చూపులు నన్ను పలకరించాయి, నన్ను కట్టి పడేసాయి. నాకు కలలో అనేక మార్లు దర్శనమిచ్చిన మహాపురుషుడు వారేనని గ్రహించటానికి నాకు ఎక్కువ  సమయం పట్టలేదు. తామరాకు మీద నీటిబిందువు లాగా,  ఏ వాసనలూ అంటనట్టుగా కనిపించారు. ఆ నీటిబిందువు సూర్యకాంతిలో మెరుస్తున్నట్లుగా భావన కలిగింది. అది నీటిబిందువు కాదు. మహా దయాసింధువు. ”
ఆ తరువాత కొన్ని కుటుంబ బాధ్యతలను నిర్వహించే నిమిత్తం ఆమె ఆశ్రమం నుండి తిరిగి వచ్చింది. ఇంట్లో  ఏ పని చేస్తున్నా ఆమెకు రమణమహర్షి ప్రసన్న వదనం ప్రతి చోటా కనిపించేది. ఎప్పుడూ పరధ్యానంగా వేరే ప్రపంచంలో ఉన్నట్లుగా ఉండేది. తనలో తానూ ఏదో మాట్లాడుకుంటూ ఉండేది. ఆశ్రమంకి వెళ్ళి వచ్చిన తరువాత ఆమెకు మానసిక ఆరోగ్యం దెబ్బతిన్నట్లుగా బంధువులందరూ భావించారు. కానీ వారిలో చాలామందికి  ఆమెలో వెలిగిన ఆధ్యాత్మిక జ్యోతి కనపడలేదు. కుటుంబ బాధ్యతలు పూర్తి అయిన తరువాత ఆమె తిరిగి రమణమహర్షి ఆశ్రమానికి చేరింది. రమణమహర్షి ఆశ్రమంలోని అన్ని గ్రంధాలను చదివింది. ఆత్మస్వరూపాన్ని గురించి తెలుసుకుంది. ఒ కరోజుఒక మహనీయుని జటిలమైన వేదాంత ఉపన్యాసం విన్న తరువాత, ఆమెకు కలిగిన సందేహాలను తీర్చుకుంటానికి రమణమహర్షి ఉన్న గోశాలకు వెళ్ళింది. ఆమె తన సందేహాన్ని అడుగక ముందే, శ్రీ రమణులు ఆమెతో ఇలా అన్నారు. “ఆయన చెప్పిన శాస్త్ర రహస్యాల సారమంతా ‘నీవెవరివో?’ తెలుసుకోవటమే! నీవు కూడా ‘నీవెవరివో?’ తెలుసుకుంటానికి ప్రయత్నించు. ” ఆ విధంగా శ్రీ రమణులు ఆమె మార్గ గమనాన్ని సుగమం చేసారు.
ఆమె సోదరుడు- ఆమెకు శ్రీ రమణుల సన్నిధిలో కలిగిన అనుభూతులను గురించి ఎప్పటికప్పుడు లేఖల ద్వారా తెలియచేయమని కోరాడు. అలా ఆమె వ్రాసిన లేఖలును మొదటిసారిగా శ్రీ రమణుల సన్నిధిలో అందరిముందూ చదివి వినిపించింది. ఆ లేఖలలోని సారాన్ని గ్రహించిన రమణమహర్షి “నాగమ్మ గారు తన ఆధ్యత్మికానుభూతులను, జ్ఞాన సంపదను అందరితో పంచుకోవటం ఆనందంగా ఉంది. “అని తన అభిప్రాయాన్ని వెల్లడించారు. ఈ లేఖలన్నిటినీ ఆమె తెలుగులోనే వ్రాసారు. తరువాత అవి ఆంగ్లంలోకి తర్జుమా అయ్యాయి. అలా  ఆమె వ్రాసిన లేఖలన్నీ గ్రంధస్థం అయ్యాయి. ఆశ్రమం అధికారులు మాత్రం కొద్ది కాలం ఆమెను లేఖలు వ్రాయవద్దని కోరారు. కానీ భగవాన్ మాత్రం ఆమెను లేఖలు వ్రాయటానికి ప్రోత్సహించారు. శ్రీమతి సూరి నాగమ్మ గారి శ్రీ రమణాశ్రమ  లేఖలలో వారు ప్రస్తావించిన ఒక ఆసక్తికర సంఘటన ఇది. ఒకప్పుడు భగవాన్ రమణులకు కాళ్ళు నెప్పులు అధికంగా ఉండటం వల్ల తైలం రుద్ది కాళ్ళు వత్తేవారు సేవకులు.  మిగతా చొరవ గల భక్తులంతా అరగంట చొప్పున వంతులు పడి కాళ్ళు వత్తడం ప్రారంభించారు.  ఆ విధంగా గురుసేవ చేస్తే పుణ్యం వస్తుందని భక్తుల అభిప్రాయం.  కానీ సర్వ జీవ సమభావం గల రమణులకు ఇది ఇష్టం లేదు.  అలా అని వద్దు అని కఠినంగా చెప్పటం వారి పద్ధతి కాదు.  అందువల్ల ఛలోక్తిగా “మీరంతా కాస్త ఆగండి.  నేను కూడా కాసేపు కాళ్ళు వత్తుతాను.  ఆ పుణ్యం నాకు కూడా రావద్దూ?” అంటూ వారి చేతులు తొలగించి తామే కాళ్ళు వత్తుకోవడం ప్రారంభించారు.  దీంతో అందరూ ఆశ్చర్య పోయి విచిత్రంగా చూడటం మొదలు పెట్టారు.
తనకూ గురుపాదసేవా భాగ్యం కల్పించమని కోరిన ఒక భక్తునితో “అత్మావై గురుః” అన్నారు. ఆత్మ సేవ చేసుకుంటే గురుసేవ చేసినట్లే అని భావం.  “ఇక నైనా ఆత్మ సేవ చేసుకోండి.  మాట్లాడకుండా ఊరికే ఉంటే అంతే చాలు” అన్నారు.  సరిగా విచారిస్తే ఇంతకన్నా ఉపదేశం ఏముంది? రమణ మహర్షి తన దేహయాత్రను చాలించించిన తరువాత  చాలా కాలం వరకు నాగమ్మగారు ఆశ్రమంలోనే తన జీవితాన్ని గడిపారు. ఆ తరువాత కొంత కాలానికి తన సోదరుని వద్దకు చేరారు. సోదరుని స్థలంలో ఒక ప్రత్యేకమైన గదిని నిర్మించుకొని తన ఆధ్యాత్మిక జీవితాన్ని అక్కడే చివరివరకూ కొనసాగించారు. ఆమె భౌతిక జీవితం అంత ప్రశాంతమైంది కాదు. మానసిక శాంతితో వాటినన్నిటినీ అధికమించింది. దేనికీ చింతించకుండా ఉండి వర్తమానంలో జీవించటమే మానసిక ప్రశాంతతకు ఏకైక మార్గం అని ఆమె బోధించేది. శ్రీ చాగంటి కోటేశ్వర రావు గారు ఎక్కడ ప్రవచనాలు చెప్పినా సూరి నాగమ్మ గారి లేఖలను ప్రస్తావించేవారు.   
జ్ఞానజ్యోతి శ్రీమతి సూరి నాగమ్మ గారికి స్మృత్యంజలి!
 




రచన : శ్రీపాద శ్రీనివాస్
ఉదయాన్నే 5.30 కి లేవడం…అమ్మ నిద్ర లేచిందో లేదో చూసుకోవడం..బయటకి వెళ్ళి పాలు తెచ్చి వాటిని మరగబెట్టి అమ్మని నిద్ర లేపడం, తదుపరి ఇంటి పనుల్లో అమ్మకి సహాయపడుతూ దైనందిన జీవితానికి ఉపక్రమించడం….ఇది రోజువారి మోహనవంశీ జీవితం….!!!!
 ప్రతిరోజులాగే తనకి ఉదయం 5.30 కి నిద్ర నుండి మెలుకవ వచ్చింది..అవును బయటకి వెళ్ళి పాలుతేవాలి అనుకుంటూ ఆవలిస్తూ నిద్ర లేచాడు మోహనవంశీ..అమ్మ నిద్రలేచిందో లేదో చూద్దాం అనుకుంటూ ఒక్కసారి అమ్మ మంచం కేసి చూసాడు….అక్కడ అమ్మ లేదు..ఒక వేళ బాత్రుంకి వెళ్లిందేమో అనుకుంటూ కాసేపు అట్లాగే మంచం మీదనే ఉన్నాడు…ఎంత సేపు అయినా ఇంకా అమ్మరాకపోయేటప్పటికి గుండెల్లో ఏదో కొద్ది పాటి అలజడి ప్రారంభం అయ్యింది…ఈలోగా గోడ గడియారం 6 గంటలు అయిందంటూ గంటలు కొడుతూ శబ్ధం చేసింది..ఒక్కసారి ఉలిక్కిపడి మోహనవంశీ వర్తమానంలోకి వచ్చేసాడు….అప్పుడు అర్ధం అయింది తనకి…బాత్రుంకి వెళ్లిన అమ్మ ..ఇంకా రాలేదేంటబ్బా  అని తాను అనుకుంటున్నది అంతా తన మనస్సును కమ్మేసిన అమ్మ జ్ఞాపకాలు అని…ఇంక అమ్మ ఎప్పటికిరాదని కాదు..కాదు…ఇంక లేదని.. అమ్మ అస్వస్ధతోదేవుని వద్దకు చేరుకున్నప్పటినుండి  మోహనవంశీ ప్రతిరోజు  అమ్మ దూరం అయిన అనంతరం అనుభవిస్తున్నమానసిక క్షోభ ఇది…!!.
     అంతేనా మధ్యాహ్నం లంచ్ టైమ్ లో భోజనంచేసావా అంటూ అమ్మ చేసే ఫోన్ ఇంక రాదు అనితెలిసినప్పుడు మోహనవంశీకి ముద్ద గొంతు దిగడంలేదు… ఆఫీస్ నుండి ఇంటికి 10 కి.మిఉంటుంది…ప్రతిరోజులాగే ఆఫీస్ అయిపోయిన వెంటనేఇంటి వైపు పోయే బస్సు ఎక్కి చిన్నపాటి కునుకుతీస్తున్నాడు…ఈ లోగా ఏదో చిన్నపాటి శబ్ధం వినబడి   ఇంటికి వచ్చేటప్పుడు ఏవైనా మందులు కాని,, పండ్లుఫలాలు తెమ్మంటూ ప్రతి రోజులాగే అమ్మ ఫోన్చేసిందేమో అనుకుంటూ ఉలిక్కిపడి లేచి జేబులో ఉన్నతన సెల్ ఫోన్ కేసి చూసుకున్నాడు మోహనవంశీ..కానిఫోన్ ఏమి రాలేదు..బస్సు డ్రైవర్ సడన్ బ్రేక్వెయ్యడంతో వచ్చిన శబ్ధం అది…అప్పుడు మరలవర్తమానంలోకి వచ్చాడు మోహనవంశీ…అవును అమ్మచనిపోయింది కదా…ఇంక ఫోన్ ఎందుకు వస్తుంది  అనుకుంటా  తలంపు రాగానే అప్రయత్నంగానేమోహనావంశీ కంటిలోనుండి కన్నీళ్ళు కట్టలుత్రెంచుకుంటున్నాయి….చిన్నతనంలో గోరు ముద్దలుతినిపించిన అమ్మ…మరియు అదే చేతులలో నా చెయ్యిపట్టుకుని అడుగులు వేయడం నేర్పించిన అమ్మ ఇంకలేదా అనుకుంటూ మోహనవంశీకి గుండేలు ఉప్పెనస్పీడ్ తో బాధతో నిండి పోయింది…. భారమైన హృదయవేదనతో ఇంటికి చేరుకున్న వెంటనే అమ్మ సెల్ ఫోన్ లోనుండి తన ఫోన్ కి రింగ్ చేసుకున్నాడు…అప్పుడు తనసెల్ ఫోన్ లో అమ్మ అని డిస్ ప్లే రావడం చూసి అమ్మఫోన్ చేసింది అనుకుంటూ..ఆమె ఎక్కడికి పోలేదుఅనుకుంటునే బోర్ మని ఏడ్చేసాడుమోహనవంశీ…అప్పటి నుండి అమ్మని చూడలనిఅనిపిస్తున్నప్పుడల్లా అమ్మ సెల్ ఫోన్ లో నుండి తనసెల్ ఫోన్ కి డయల్ చేస్తూ  సెల్ ఫోన్లో అమ్మ అనిచూడటాన్ని రీవాజుగా చేసేసుకున్నాడుమోహనవంశీ..!!!.  ఇవేమీ పట్టనట్టుగా  కాలచక్రంతనపని తాను చేసుకుపోతోంది..వారాలు..నెలలుగడుస్తున్నాయి..మోహనవంశీ మది లో మాత్రం అమ్మజ్ఞాపకాలు అట్లానే గూడు కట్టుకుని అయ్యి పలకరిస్తూనేఉన్నాయి….  హైదరాబాద్ లోనే ఉంటున్న మోహనవంశీ   ఒకరోజు ఓ పని నిమిత్తం రాజమండ్రి బయలు దేరాడు
         “హ్యాపి బర్త్ డే”…”జన్మదిన శుభాకాంక్షలు”.. “లాంగ్ లివ్”…అంటూ హితుల నుండి ఫోన్ లు, మెసెజ్లు వస్తూ ఉంటే హైదరాబాద్ నుండి రాజమండ్రి వెళ్తూట్రైన్ లో ఉన్న మోహనవంశీకి  మెలుకవ వచ్చింది. తనజేబులోనుండి ఫోన్ ను తీసుకుని చూసుకుంటున్నాడుమోహనవంశీ ..అవును “ఈ రోజు తన పుట్టిన రోజు!!.. పుట్టినరోజు జరుపుకునే సందర్భం కాదు ఇది ఎందుకంటేఅమ్మపోయి రెండు నెలలు కూడ కాలేదు…  మా అమ్మచనిపోయిన విషయం తెలియనికొందరు..తెలిసినప్పటికి బాధనుండి నన్ను డ్రైవర్ట్చేయడానికి మరి కొందరు తనకు మెసెజ్ లుపంపుతున్నారు అనకుంటున్నాడు మోహనవంశీ..ఆక్షణంలో కాస్తాంత బాధతో కండ్లు మూసి తెరిచి ట్రైన్ లోనుండి బయటకి చూస్తున్నాడు…తాడేపల్లి గూడెం రైల్వేస్టేషన్ కి ట్ర్తైన్ చేరుకుంది…!!
     అలవోకగా ఒక్కసారి మోహనవంశీ కళ్ళుచెమ్మగిల్లాయి..ఎందుకంటే తనని అమ్మ ఈ ఉర్లోనేకనింది… అమ్మ నన్ను కనిన తేది వచ్చింది…అట్లాగేఅమ్మ తనను కన్న ఊరు కూడ ఇప్పుడు తన కళ్ళముందే ఉంది…కాని ఆ అమ్మే ఇప్పుడు తన చెంతనలేదు!!..ఓరి దేవుడా అనుకుంటూ మనస్సులో నుండిఉబికి వస్తున్న  బాధను తొక్కిపెట్టుకునే ప్రయత్నంచేసుకుంటున్నాడు…ఆయినా ఆ దేవుడ్ని తలచుకుని ఏప్రయోజనం??..వాళ్ళందరు అమృతం తాగిన వాళ్ళుకదా!!.. మనుఘలు దూరం అవ్వడం దరిమిలా మిగిలిఉన్న వారికి దూరమైన వారి మమతానురాగాలజ్ఞాపకాలు  ఉప్పెనలా చుట్టూ ముట్టం వంటి బాధలుఉండవు…ఆయినా తన అమ్మ వారి కంటే ఏమితక్కువ!!..వారి కంటే నా అమ్మే గొప్పది అనిమోహనవంశీ తన మనస్సులో అనుకుంటూ గుండెల్లోబాధని తమయించుకునే ప్రయత్నం చేసుకుంటున్నాడుమోహనవంశీ…
   కాని తన మనస్సులో ఏదో తెలియనిబాధ..ఎందుకంటే అమ్మ బ్రతికున్న  రోజులలో  ఏదైనాప్రయాణం నిమిత్తం ట్రైన్ ఎక్కిన క్షణం నుండి అమ్మఫోన్ లు వచ్చేవి…ట్రైన్ జాగ్రత్తగా ఎక్కావా ??…ట్రైన్లో ఏమైనా తిన్నవా??…పని చూసుకుని వెంటనే తిరిగివచ్చేయ్ అంటూ అమ్మ ఫోన్ చేసేది!!… అంతేనా..తిరిగిఇంటికి చేరుకోగానే అమ్మ తన కోసం ఎదురు చూస్తూగుమ్మంలో ఎదురు చూస్తూ ఉండేది..ఇంటిదాకా వచ్చినవాడ్ని ఇంటిలోకి రానా ఆ మా త్రం దానికి గుమ్మంలోనిల్చుని ఎదురు చూడం ఎందుకు అంటూ ప్రయణబడలికలో ఉన్న తాను చిరు కోపం చూపించిన సందర్భంగుర్తుకు వచ్చింది మోహన వంశీకి…ఆ క్షణంలో తనయెక్క ఆ చిరు కోపాన్ని నవ్వుతూనే స్వీకరిస్తూ  తనఅమ్మ అనేది.. నీకు “మా అన్నయ్యలాగే” కోపం ఎక్కువ  అంటూ “తన తోబట్టువులలోని” పోలికలను  తనకుఆపాదిస్తూ ఆనందపడేది…!! అలాంటి తన అమ్మ నేడుఎక్కడ..?? ..నా కోసం గడప దగ్గరే ఎదురు చూసే మాఅమ్మ నేడు ఎక్కడ??..  నేను అమ్మ…అమ్మ అనిపిలుస్తూ ఇంటి తలుపుకొడ్తున్నప్పటికి తలుపు తీయడంలేదు!!..అవును అమ్మ ఇప్పుడు లేదు కదా!!…అసలునేను ఏమి తిన్నానో..తినలేదో అడిగేవారు లేరు!!…నారాకపోకల గురించి ఎదురుచూసే చూపులేకరువయ్యాయి!!…అనుకుంటూ బాధ పడుతున్నమోహనవంశీ కి తాను ఎక్కిన ట్రైన్ రాజమండ్రిసమీపానికి చేరుకోవడాన్ని గమనించాడu
 అతను ప్రయాణిస్తున్న రైలు నెమ్మదిగారాజమండ్రి లోని గోదావరి బ్రిడ్జికి పైకిచేరుకుంటోంది…ట్త్రైన్ బ్రిడ్జిపైనుండి వెళ్తూంటే ఆ బ్రిడ్జ్రికింద నుండి ప్రవహిస్తున్న గోదావరి నది వైపు  చూస్తున్నాడు మోహనవంశీ…ఎందుకో ఒక్కసారిగాగోదావరి అలల మధ్య నుండి  అమ్మ తననుపిలిచినట్టుగా భ్రాంతి కలిగింది మోహనవంశీకి!!…అప్పుడు గుర్తుకు వచ్చింది…అమ్మ మరణించినపిమ్మట జరిగిన కర్మక్రియలలో భాగంగా అమ్మ అస్తికలనుఇక్కడే కదా కలపబడింది..!! భౌతికంగా ఆమెదూరమైనప్పటికి ఈ గోదావరి ఆలలలోనే ఆమె నిలిచిఉందని అనిపిస్తోంది…తనను చూసిన  అమ్మే ఆలలరూపంలో తన దగ్గరికి వస్తున్నట్టుగా మోహనవంశీకిఅనిపిస్తోంది!!…ఆ ఆలల రూపంలో ఉన్న తన అమ్మేతనకేదో  చెప్పాలని తపన గోదవరి అలలలో కనిపిస్తోందిమోహనవంశీకి……ఆ నదిలోని పడిలేచే ఆలలు మాఅమ్మ నాకు ఏదో చెప్పటానికి పడుతున్న ఆరాటంగాకనిపిస్తూ ఉంటోంది మోహన్ వంశీకి…!!..
         ……”జాతస్యహి ధృవో మృత్యు: ధ్రువం జన్మమృతస్యచ తస్తాద పరిహార్ధేనత్వం శోచితుమర్హసి” అనిగోదావరి అలల హోరులో లీలగా వినిపిస్తునట్టుఅనిపించింది మోహనవంశీకి… ఒహో…”పుట్టిన వానికిమరణం తప్పదు, మరణించినవానికి మరల పుట్టుకతప్పదు..కాబట్టి ఈ అనివార్యమైన దానికోసం నీపుశోకించవద్దు..!” అని భగవద్దీతలోని జీవిత సత్యాన్ని  నాకు చెప్పడానికే అలలు రూపంలో అమ్మ నా వైపుకువస్తోందన్నభావన ఒక్క క్షణంపాటు మోహనవంశీకికనీళ్ళు ఉబికి వచ్చాయి….!!….. ” అహా నిజంగాగోదావరి అలల  హోరులో ఎంతో గూఢర్ధాం దాగిఉంది,అందుకే కదా” కవులు వేదంలా ఘోషించే గోదావరి ….!” అని పేర్కొన్నది అని ఒక్క క్షణంపాటు కళ్ళుమూసుకున్నాడు మోహనవంశీ..!!
ఇంతలోనే మోహనవంశీని ఊరడింపుచేస్తున్నట్టుగా గోదావరి నుండి వచ్చే చల్లటి గాలులుతనను తాకగానే వర్తమానంలోకి వచ్చాడుమోహనవంశీ…అప్పుడు తనని తానుతన్మయింటుకుంటూ..అమ్మ భౌతికంగా లేకపోవచ్చు… ఈ గోదావరి ప్రవహిస్తున్నంత కాలం   గోదావరి ఒడిలోనే  మా అమ్మ సేద తీరుతూ ఉంటుంది..!!  .. పడిలేచే ఆగోదావరిలోని అలలే నాకు అమ్మ పలకరింపులు..!!..మనచూట్టు అవహించి ఉండే పంచభూతలే మా అమ్మతోబుట్టువులు..మా అమ్మయొక్క ఆ తోబుట్టువులే  నాకు బందువులు…!!…అని తనని తాను తన్మయించుకుంటూ భారమైన హృదయంతోమోహనవంశీ జీవిత గమనంలోకి అడుగులువేస్తున్నాడు….!! 
