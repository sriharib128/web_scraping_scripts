రచన: జెజ్జాల కృష్ణ మోహనరావు 
తెలుగు ఛందస్సుకు శార్దూలవిక్రీడితములాటి వృత్తములు సంస్కృతమునుండి సంక్రమించినవి. కందములాటి జాతి పద్యములు ప్రాకృత, సంస్కృత కన్నడములనుండి వచ్చినవి. సీసము, ఆటవెలది, తేటగీతి లాటి ఉపజాతులు తెలుగు భాషకు ప్రత్యేకములు. ఇవి దేశి ఛందస్సులు. అదే విధముగా ద్విపద కూడ తెలుగు దేశములో పుట్టినదే. శతాబ్దాలకు ముందు తెలుగు శాసనాలలో ద్విపద గలదు. రెండు ద్విపద పాదములు చేరిస్తే మనకు తరువోజ లభిస్తుంది.
సామాన్యముగా పద్యములు చతుష్పాదులు. కాని ద్విపదకు రెండే పాదములు, అందుకే ఆ పేరు. సంస్కృతములో ద్విపదలు ఉన్నాయి. హిందీలోని దోహా కూడ ఒక ద్విపదయే. కాని తెలుగు ద్విపద ఒక జాతి పద్యము, అనగా దీనికి యతిప్రాసలు ఉన్నాయి. ద్విపదను అంశ లేక ఉపగణములతో నిర్మిస్తారు. ప్రతి పాదమునకు వరుసగా మూడు ఇంద్ర గణములు (IIII, IIIU, IIUI, UII, UIU, UUI – I లఘువు, U గురువు), ఒక సూర్య గణము (UI, III) ఉంటాయి. మూడవ గణముతో యతి. ద్విపదలో ఏ పాదము ఆ పాదమునకు స్వతంత్రముగా నుండాలి. ఒక పదమును సగము మొదటి పాదము చివరలో, మఱొక సగము రెండవ పాదపు ప్రారంభములో ఉండేటట్లు వ్రాయ రాదు. అనగా, ద్విపదకు సంస్కృతములో ఉండేటట్లు, పాదాంత విరామము తప్పని సరి.
నాకు ద్విపద అంటే చాల ఇష్టము. ద్విపదను చక్కగా పాడుకొనవచ్చును. స్త్రీల పాటలు ఎన్నో ద్విపదలో, దాని పాదమునకు రెట్టింపుగా ఉండే తరువోజలో ఉన్నాయి. తరువోజ రోకలి పాటలకు ప్రసిద్ధి. ఉదాహరణముగా ఈ క్రింది పాట ఛందస్సు ద్విపదయే –
కలవారి కోడలు – కలికి కామాక్షి
కడుగుచున్నది పప్పు – కడవలో పోసి
అంతలో వచ్చేను – ఆమె పెద్దన్న
కాళ్ళకు నీళ్ళిచ్చి – కన్నీళ్ళు నింపె
పాడేటప్పుడు చివరి లఘువును సాగించి పాడుట వాడుక. పాల్కురికి సోమనాథునివంటి కవులు ద్విపద ఛందస్సులో కావ్యములనే వ్రాసినారు. బసవపురాణమునుండి కొన్ని పంక్తులు –
వడగాము రామేశు – వరశిష్యు డనఁగఁ
బడు చెన్న రాముని – ప్రాణసఖుండ
సంభవితుఁడ భవి-జన సమాదరణ
సంభాషణాది సం-సర్గ దూరగుఁడ
నలిఁ బాల్కురికి సోమ-నాథుఁ డనంగ
వెలసినవాఁడ ని-ర్మల చరిత్రుండ
నురుతర గద్యప-ద్యోక్తులకంటె
సరసమై పరగిన – జాను తెనుంగు
చర్చింపఁగా సర్వ-సామాన్య మగుటఁ
గూర్చెద ద్విపదలు – గోర్కి దైవాఱ
సోమనాథుడు ద్విపదకు కొన్ని చోటులలో అక్షర సామ్య యతికి బదులు ప్రాసయతిని ఉంచినాడు (వెల – ర్మల) . ప్రాస లేని ద్విపదను మంజరీద్విపద అంటారు. ద్విపదలను యక్షగానములలో కూడ కవులు వాడినారు. పూర్తిగా మాత్రాగణములతో కూడ కొందఱు ద్విపదను వ్రాస్తారు. చిత్రగీతములలో కూడ ద్విపద ఛాయలు అక్కడక్కడ మనకు కనిపిస్తాయి.
గడచినవారము నటసామ్రాట్టు అక్కినేని నాగేశ్వరరావు మరణించినారు. వారు నటించిన అమరశిల్పి జక్కన్న చిత్రములో ద్విపద ఛందస్సులోని ఒక పాట నాకు చాల ఇష్టము. ఇది అరుదుగా వినబడే, ప్రసారించబడే పాట, కాని చాల సొగసైనది. వారి నటనకు జోహారు లర్పిస్తూ ఆ పాటను ఇక్కడ మీ ఆనందముకోసం సమర్పిస్తున్నాను –

చిత్రము – అమరశిల్పి జక్కన్న
రచయిత – సముద్రాల రాఘవాచార్య
సంగీతము – సాలూరు రాజేశ్వర రావు
గాయకుడు – ఘంటసాల వేంకటేశ్వర రావు
సన్నివేశము – బేలూరు చెన్నకేశవస్వామి ఆలయములో తాను మలచిన శిల్పములను జక్కన్న గురువుకు చూపిస్తాడు.
మురిసేవు విరిసేవు – ముకురమ్ము జూచి
మరచేవు తిలకమ్ము – ధరియించ నుదుట
నీ రూపు గన నీకె – పారవశ్యాల
మా రాజు మనసేలు – మరుని తంత్రాల
ఏ కాంతు దరి జేర – ఏకాంత వేళ
ఈ కబురు పంపేవె – ఓ కీరపాణి
చిలకమ్మ కనబోవు – చెలుని పేరేమె
చెలియరో నీ స్వామి – చెన్న కేశవుడ
గోపికలు సేవించు – గోపాల దేవు
రూపుని మురళిని – మోపి కెమ్మోవి
సరసానురాగాల – స్వామి దరిజేరి
సారూప్య మోక్షమ్ము – సాధింతువేమొ
విలు చేత బూనేవు – వీరాల బాల
పలికిరా ఎవరైన – పరిహాస లీల
నవయౌవనము దోచి – నమ్మించిరా నీ
ధవునిపై పగలూని – దాడి జేసేవ
ఆటలను పాటలను – హావ భావముల
నీటులో నీసాటి – నెఱజాణ నీవె
అలరింపగా నిన్ను – ఆనంద లీల
చెలు వెఱుగు కేశవుడు – చేరు నీ వేళ
కౌశికుని మది గొనిన – కలికి మేనకవొ
శ్రీశుకుని దరి కులుకు – చెలి రంభ వేమొ
సరసలయ గతి చూడ – స్వామి రాడమ్మ
పరమాత్ము గను దారి – భక్తి జేరమ్మ
ఈ పాట ద్విపదలో సాగింది. పాట గతి పంచమాత్రల గతి కావున కొన్ని చోటులలో ఇంద్రగణాలకు బదులు పంచమాత్రలు దొరలాయి. చివరి సూర్యగణము వద్ద ఒక విరామము ఉన్నది పాటలో. అదియును గాక అది చతుర్మాత్రగా ఉచ్చరించబడినది. విరామముతో కూడిన చతుర్మాత్రల వలె ఉచ్చరించబడు త్రిమాత్ర పంచమాత్రయే సుమా! అందుకే అంశ లేక ఉపగణాలకన్న మాత్రాగణాలు సంగీతానికి బాగుంటుంది. మంచి పాటకు మంచి ఛందస్సు కూడ అవసరము. సంగీతమును ఆనందించేటప్పుడు, సాహిత్యమును ఎప్పుడు మఱువరాదు.
సముద్రాల రాఘవాచార్య (సీనియర్)
1992 జులై 19 తేదీన గుంటూరు జిల్లా రేపల్లెలో పండిత వంశంలో పుట్టిన రాఘవాచార్య చిన్నపుడే అవదాన విద్యలో ప్రజ్ఞను ప్రదర్శించారు. 1934లో ప్రజామిత్ర పత్రికకు పని చేయటంతో గూడవల్లి రామబ్రహ్మంగారితో పరిచయం యేర్పడింది.
1937లో హెచ్.వి.బాబు వద్ద ‘కనకతార’ చిత్రానికి రచయితగా సినీరంగప్రవేశం చేసి ఆ మరు సంవత్సరం 1938లో హెచ్.ఎం.రెడ్డి నిర్మించిన ‘గృహలక్ష్మి’ కి పనిచేయటం మొదటి దశలో అనుభవంగా చెప్పుకోవాలి. వాహినీసంస్థకు వి.యస్.రెడ్డి తీసిన మూడు చిత్రాలకు (వందేమాతరం, సుమంగళి, దేవత) ఆ తరువాత కె.వి.రెడ్డి తీసిన భక్తపోతన యోగివేమన చిత్రాలకు రచన చేయటం సముద్రాలకు దక్కిన సువర్ణావకాశం. ‘త్యాగయ్య’ చిత్రం రచయితగా సముద్రాలకు, నటుడిగా సంగీత దర్శకునిగా నాగయ్యకు చిర యశస్సు నార్జించాయి.
సాంఘిక, పౌరాణిక, జానపద, చారిత్రాత్మక చిత్రాలకు సమసామర్థ్యంతో రచన చేశారు సముద్రాల రాఘవాచార్య. లైలామజ్ను, బాటసారి, దేవదాసు వంటి విషాదాంత చిత్రాలకు ఆయన రచన ప్రాణం పోసింది.
విజయా ప్రొడక్షన్స్ వారి ప్రారంభ చిత్రం ‘షావుకారు’కు సముద్రాల గీతరచయిత. అంతేకాదు ఆ చిత్రానికి సంగీత దర్శకునిగా ఘంటసాలని నిర్మాతలకు సిఫారసు చేసారు. ఘంటసాల – సముద్రాల కాంబినేషన్‌లో రూపొందించిన (‘షావుకారు’) గీతాలు (‘ఏమనెనె చిన్నారి’, ‘పలుకరాదటే చిలకా’) లలితగీతాల కోవలో హాయిగొలుపుతాయి.
సీతారామకళ్యాణం, నర్తనశాల, పాండవవనవాసం వంటి పౌరాణికాలు, బాలరాజు, స్వప్నసుందరి వంటి జానపదాలు, తెనాలిరామకృష్ణ, అమరశిల్పిజక్కన్న వంటి చారిత్రాత్మక చిత్రాలు సముద్రాల సంభాషణలతో చిరస్మరణీయం.
సుమారు వంద చిత్రాలకు రచనచేసి వేయి గీతాలు వ్రాసి, ముచ్చటగా మూడు (భక్తరఘునాథ్, వినాయకచవితి, బబ్రువాహన) చిత్రాలకు నెరపిన సముద్రాల 1968 మర్చిలో తనువు చాలించారు.
పాతాళభైరవి
(15.3.1951)

‘సాహసం శాయర డింభకా; విజయలక్ష్మి వరిస్తుంది, రాకుమారి లభిస్తుంది’; ‘అదెట్లానె బుల్‌బుల్; హాంఫట్’; ‘వరె, వరె, వరె, వరె వాడికత్తి’; ‘నరుడా ఏమినీ కోరిక’; ‘తప్పు తప్పు’ – ఇటువంటి పలు మాటలు ఒక దశాబ్దం (1951-60) పాటు ప్రేక్షకుల నోళ్ళలో నానాయి. వాటిని ప్రయోగించిన పదజాల మాత్రికుడు పింగళి నాగేంద్రరావు ‘పాతాళభైరవి’ చిత్రరచయిత. మాటలే అంత వింతగా వుంటే యిహ పాటల సంగతి వేరే చెప్పాలా! వాటిని చిత్రీకరించిన దర్శకుడు కె.వి.రెడ్డి నేర్పు గురించి చెప్పాలా?
నిజమే, చెప్పాల్సిందే – కారణం అందులోని హాయి గొలిపే వింతవింత పోకడలు తెలుసుకొని తీరాల్సిందే! ఆ పాటల పల్లకిలో వూరేగేముందు….
ఉజ్జయిని – పేరు వినగానే సాహసవంతులు విక్రమార్కుడు, శాలివాహనుడు గుర్తుకువస్తారు. ఈ కథకు ఆ రాజ్యమే కేంద్రం. ఆ రాజోద్యానవనంలో పనిచేసే ముదుసలి శాంతమ్మ (సురభి కమల). ఆమె కొడుకు తోటరాముడు (యన్.టి.ఆర్) అతని చెలికాడు అంజి (బాలకృష్ణ). వారిద్దరూ కర్రసాము చేయటంతో కథ ప్రారంభమౌతుంది. రాజకుమారి వనవిహారానికి వచ్చేవేళయింది అని శాంతమ్మ వాళ్ళని ఓ గదిలో వుంచి గొళ్ళెం పెడుతుంది. సన్నటి వేళ్ళతో అంజి ఆ గొళ్ళాన్ని తొలగించి యిద్దరూ అలా బయటకు రాగా, యిలా రాకుమారి ఇందుమతి (మాలతి) చెలికత్తెలతో వనవిహారానికి వచ్చి వసంత గీతాలపన చేస్తారు.
తీయని వూహలు హాయిని గొలుపుతుంటే, వనంలోని పూవులు, చిరుగాలి మత్తెకించే కోయిల గానం రాకుమారి ఇందుమతి (మాలతి)ని వరవశింపజేసాయట! ఆ పాట గాయని లీల నోట, నాయిక మాలతి అభినయంతో పురులువిప్పింది. వెన్నెల వెలుగులు వనసౌందర్యంతో దోబూచులాడుతుంటే, ఫౌంటెన్ నీళ్ళతో యువ హృదయాలు వులకరింతలతోనూ తన్మయులౌతారు. అంత ఆహ్లాదంగా గోఖలే-కళాధర్ సెట్స్‌ను తీర్చిదిద్దితే కెమెరా ద్వారా మనల్ని మెస్మరైజ్ చేసారు మార్కస్ బార్‌ట్లీ. ‘తోట’ రాముడి చేత ‘మోసులు వేయించిన’ కవి రాకుమారి చేత ‘మదిరాల’ ప్రస్తావన చేయించారు. దరిమిలా మాంత్రికుడి గారడీకి లోబడే హీరో ప్రేమను కూడా ‘గారడీ’గానే భావించాడు. పాత్రోచితంగా సాగిన ఈ ప్రేమగీతం పాడినవారు ఘంటసాల, లీల.

ఆమె : కలవరమాయే మదిలో, నా మదిలో
కన్నులలోన కలలే ఆయే
మనసే ప్రేమమందిరమాయె !!కల!!
అతడు : కలవరమాయే మదిలో, నా మదిలో
కన్నులలోన గారడి ఆయె
మనసే పూలమంటపమాయె !!కల!!
ఆ: నాలోయేమొ, నవభావనగా
మెల్లన వీణ మ్రొగిందీ
అనురాగాలే – ఆలాపనగా
మనసున కోయిల కూసే !!కల!!
అ: నాలోయేమొ, నవరసరాగం
పిల్లనగ్రోవి ఊదిందీ
మొహాలేవో మోసులువేసీ
ఊహాగానము చేసే
కలవరమాయే మదిలో, నా మదిలో
ఆ: కన్నులలోన కలలే ఆయె
మనసే ప్రేమమందిరమాయె
కలవరమాయె మదిలో, నా మదిలో
అ: కలవరమాయే మదిలో, నా మదిలో
ఆ వలపు తలపులు మరునాటికి మారాకు వేసినై. రాముడు తోటలో ఇందుమతి రాకకోసం దారిపొడుగునా కుసుమాలు పరచి, పొదరింట వూయలపై పూలు జల్లి ఆమెరాగానే “ఈ తోటకంతకూ పరిమళం తెచ్చిన పువ్వు” అని పూలబాలను బహుకరిస్తాడు. ఇందుమతి ఆ పూవుని పదిలంగా దాచుకొని వెన్నెల వేళ కాగానే, అద్దంలో తన అందాన్ని చూసుకొని మురిసిపోతుంది.
ఆ పూబాల మందిరంలో రాకుమారికి, తోటలో రాముడికి ప్రేమోద్దీపన కలుగజేస్తుంది. అది ప్రణయగీతానికి దారితీస్తుంది. ఈ గీతంలో పింగళివారు ప్రయోగించిన “ఘాటు ప్రేమ” ప్రేమ తీవ్రతకు సంకేతమే! ‘కన్నుకాటు తిన్నదిగా’ అంటూ మరో ప్రయోగంతో రచయిత రసికుల్ని ఉక్కిరిబిక్కిరి చేస్తారు. (పాము కాటు, దోమకాటు విన్నాం గానీ యీ కన్నుకాటు ఏమిటో) జాబిలి, వెన్నెల, మలయానిలం – విరహాన్ని విప్పిచెప్పిందని నాయిక తలపొస్తే – వాటినే సంబోధిస్తూ ప్రియురాలికి విరహాగ్నిని పెంచమని వేడుకొంటాడు రాముడు. ‘కలవరమాయె’ పాటతాలూకు హాయిగొలిపే వాతావరణమే యిక్కడా కనువిందు చేస్తుంది. దీన్ని పాడినవారూ ఘంటసాల, లీలయే!

ఆ: ఎంత ఘాటు ప్రేమయో ఎంత తీవ్ర వీక్షణమో !!ఎంత!!
కన్ను కాటు తిన్నదిగా కళలు విరిసెనే..
నా..మనసు మురిసెనే
ఎంత ఘాటు ప్రేమయో….
అ: ఎంత లేత వలపులో ఎంత చాటు మొహములో !!ఎంత!!
కన్నులలో కనినంతనె తెలిసిపోయెనే
నా… మనసు నిలిచెనే !!ఎంత!!
ఆ: ఈ జాబిలి.. యీ వెన్నెల ఈ మలయానిలమూ
విరహములో వివరాలను విప్పిచెప్పెనే… !!ఎంత ఘాటు!!
అ: ఓ జాబిలి ఓ వెన్నెల ఓ మలయానిలమా
ప్రియురాలికి, విరహాగ్నిని పెంపుసేయరే !!ఎంత లేత వలపు!!
కథలో రొమాన్స్ పాకాన పడ్డాక, ఓ మలుపు తిరుగుతుంది. ఇందుమతిని పెళ్ళి చేసుకోవాలని రాణిగారి తమ్ముడి వుబలాటం. అందుకోసం రాజు ఎదుట జరిగిన తెలివిపరీక్షలో తికమక పడతాడు. ఇందూని ప్రేమించరా అని రాణి సలహాయిస్తుంది. ‘ఓస్ యింతే గదా’ అనుకొన్న రాణిగారి తమ్ముడు మరునాడు తోటలో ఇందుమతితో తన ప్రేమ గోల వినిపిస్తాడు. ఈ ఫార్సును చెట్టుమీద వున్న రాముడు, అంజి చూసి ఆనందిస్తారు. రేలంగి స్వయంగా పాడిన ఆ గీతం ప్రేక్షకుల్ని నవ్విస్తుంది. ‘తోడి’ రాగాన్ని యిక్కడ అనువుగా తోడు తెచ్చుకున్నారు పింగళి.

వినవే బాలా – నా ప్రేమగోలా
నిను కను వేళ నిలువగజాలా !!వినవే!!
గుబుల్ గుబుల్‌గా – గుండెలదరగా
దిగుల్ దిగుల్‌గా – యిది యిదిగా !!వినవే!!
చిరునవ్వు చాలే – చిత్తయిపోతానే
మురిపింతే చాలే – మూర్చేపోతానే !!వినవే!!
జోడు గూడి తోడిరాగం పాడుకొంటూ, మేడమీదా
పైడిబంగార్… తూగుటుయ్యాల్ వేడుకలరా – ఊగరావా,
చెట్టాపట్టి జడకోలాటం తొక్కుడుబిళ్లా ఆడే నాతో
తొక్కుడుబిళ్లా ఆడే నాతో……
పాట పూర్తయ్యేసరికి అక్కడికి ఓ పాము రాగా రాముడు దానిని చంపి రాకుమారిని కాపాడుతాడు. ఈ పాము గండం గూర్చి ఆరా తీస్తాడు రాజు. ఇక్కడ్నుంచి అసలు కథ పాకాన పడుతుంది.
యస్.వి.రంగరావు నటజీవితానికి పటిష్టమైన పునాది వేసిన పాత్ర నేపాళ మాంత్రికుడు. అభినయం. ఆహార్యం, వాచకం – వీటిల్లో ఓ కొత్త వరవడితో ఆ పాత్ర రూపకల్పన చేసారు. అన్ని శక్తులను మించిన ‘పాతాళభైరవి’ శక్తిని సాధించాలంటే తన వంటి మంత్రసిద్ధుని గానీ, సాహసవంతుడైన యువకుని గానీ ఆ శక్తికి బలియివ్వాలని తెల్సుకొన్న నేపాళమాంత్రికుడు సాహాసవంతుని కోసం దుర్భిణిలో చూడగా ఇందుమతి కోసం కోటలోకి ప్రవేశిస్తున్న రాముడు కనిపిస్తాడు. వాడికోసం సేవకుడు డింగరి (పద్మనాభం)తో ఉజ్జయినికి ప్రయాణమౌతాడు మాంత్రికుడు. ఇందుమతి శయన మందిరంలో ప్రవేశించిన రాముణ్ని, రాణిగారి తమ్ముడు కపటోపాయంతో బంధిస్తాడు. రాముడికి మరణశిక్ష విధించిన మహారాజు కూతురు మాటను మన్నించి, సంపద సాధించిన తరువాత తన కూతురి ప్రసక్తి తెమ్మని రాముణ్ని వదిలిపెడతాడు.
ఉజ్జయిని చేరిన మాంత్రికుడు రాజవీధిలో తన విద్యలతో జనాన్ని ఆకర్షిస్తాడు. అక్కడికి చేరిన రాముడు, అంజి వాటిని చూసి వినోదిస్తారు. అందులో భాగంగా మాంత్రికుడు మంత్రదండంతో హాంఫట్ అంటూ రాతిని కోతిగానూ, కోతిని నాతిగాను సృష్టించి “మహాజనానికి మరదలు పిల్లా, గలగలలాడవె గజ్జెలకోడి” అని ఆదేశిస్తాడు! జిక్కి పాడిన ఆ నృత్యగీతానికి నర్తకి లక్ష్మీకాంత అక్కడ గుమికూడిన జనాన్ని (పాటలో ‘గుమిగుమిగుమిలే’ అంటూ కవ్వించేలా డాన్సు చేస్తుంది. ‘పాతాళభరవి’ హిందీలో విడుదల చేసినప్పుడు యీ పాటను రంగులలో ప్రదర్శించారట! దీని ట్యూన్ విదేశీ బాణీ నుండి అరువు తెచ్చుకున్నా, ‘మాయ’లాడి కాబట్టి ఎబ్బెట్టుగా తోచదు. మావల్ని, బావల్ని రెచ్చగొట్టే ఆ గీతం….

వగలోయ్ వగలూ, తళుకు బెళుకు వగలూ
బావలూ, మామలూ, బావలు మామలు, భామలూ
లాలలూ, లలలూ, లలలు, లలలు, లలలూ లలలూ….
సింగారి వీధంట మామ రంగేళి పిల్లంట బావ
కొంగు తాకిందంటె… హై – హై
కొంగు తాకిందంటె… కుయ్ కుయ్ కుయిలే
నీవెంట వస్తాను – ఆఁ నీ జంట ఉంటాను – ఉఁ
సైఁయంటి బావా ఉఁ అంటి మామా
చెలీయనీ, భళీయనీ, సరేయనీ, చెలామణి
మీరంత నావెంట, గుమిగుమి, గుమిలే
లాలలూ, లలలూ, లలలు, లలలు, లలలూ లలలూ….
వగలోయ్ వగలు, తళుకు బెళుకు గగలూ
ఇంతలో అక్కడికి వచ్చిన రాణీగారి తమ్ముడు హడవుడి చెయ్యబోతే మాంత్రికుడు ‘హాంఫట్’ అంటూ వాణ్ణి ఆడదిగా మర్చేస్తాడు. సిగ్గుతో ఆ వేషంలో రేలంగి…
‘తథికిణి తోం, తథికిణితోం
తాళలేనె, నే తాళలేనే
భామలారా, ఓ యమ్మలారా,
యిందరిలోనూ నా నాదుడేడే,
శ్రీకృష్ణుడేడే, ఓయమ్మలారా,
తాళలేనే నే తాళలేనే, ఓయమ్మలారా !…..
అంటూ దేశవాళీ పాటతోనే నర్తించి ప్రాధేయపడగా మాంత్రికుడు “విద్యలు వినోదలు కావురా, వివేకం కలిగివుండు” అని హెచ్చరించి మామూలు రూపం వచ్చేలా చేస్తాడు.
మాంత్రికుడు తన వద్దనున్న అక్షయపాత్రలోంచి అందరికీ మొహరీలు పంచుతాడు. దాన్ని లాక్కొని దౌడుతీస్తాడు రాముడు. మాంత్రికుడు రాముణ్ని చేరుకోని ధైర్యసాహసే లక్ష్మి అని, తను చెప్పినట్టు చేస్తే సంకల్పం సిద్ధిస్తుందని, రాజకుమారి లభిస్తుందని నమ్మబలుకుతాదు. ప్రేమలు దక్కని బ్రతుకేలాయని రాముడు ఆ మాయావి వెంట వెళతాడు. అప్పుడొక నేపథ్యగీతం. కొడుకు జయం కోరుతూ ప్రార్థన చేసే తల్లి, నిముషం యుగంగా గడిపే రాకుమారి చరణాల పరంగా కనిపిస్తారు. పి.జె.వర్మ అనే గాయకుడు ఆ గీతాన్ని ఆలపించారు. ఘంటసాల ఆలాపన అందించారు.

ప్రేమకోసమై వలలో పడెనే, పాపం
పసివాడు… అయ్యో పాపం పసివాడు
వేమరుదేవుల వేడుకోనీ, తన కొమరుని క్షేమం కోరుకొని
ఏమైనాడో – ఏమగునో యని కుమిలే తల్లిని కుములుమనీ
ప్రేమకన్ననూ పెన్నిధి యేమని యేమి ధనాలిక తెచ్చుననీ
భ్రమసిచూచు ఆ రాజకుమారిని
నిమునమె యుగముగ గడుపుమనీ !!ప్రేమ!!
ప్రేమలు దక్కని బ్రతుకేలయని ఆ మాయావినె నమ్ముకొనీ
ఏమి వ్రాసెనో… అటు కానిమ్మాని బ్రహ్మదేవునిదె భారమనీ
పాతాళబిలం చేరి, బొడ్డుదేవరను బద్దలు కొట్టి, కత్తుల బోనుదాటి రాముడు, మాంత్రికుడు పాతాళభైరవి విగ్రహం వద్దకు చేరుకొంటారు. పుష్కరిణిలో మొసలిని రాముడు సంహరించగా ఆ మొసలి యక్షకన్యగా మారి మాంత్రికుని కుతంత్రాన్ని దెలిపి హెచ్చరిస్తుంది. రాముడు యుక్తిగా మాంత్రికుణ్ని శక్తికి బలియిచ్చి కోరికలు తీర్చే పాతాళభైరవి ప్రతిమను సాధిస్తాడు. రాముని కోరిక ఫలితంగా అతని యింటి స్థానంలో మాయామహల్ వెలుస్తుంది. తను కూడా రాజకుమారుడి దుస్తుల్లో ఇందుమతిని చేరుకొంటాడు. ఆమెకు పంచప్రాణాలు లేచి వస్తాయి. ఆ ఆనంద పారవశ్యంలో యిద్దరూ ప్రణయ గీతాన్ని ఆలపిస్తారు. పూలమాలను విడివడని ప్రేమ మాలగా చమత్కరించటం పింగళికే చెల్లు. పాట పాడినది ఘంటసాల, లీల.

అ: ప్రణయ జీవులకు దేవివరాలే
కానుక లివియే… ప్రియురాలా
హాయిగా.. మనకింకా స్వేచ్చగా.. హాయిగా
ఆ: చెలిమినించు పాటలా విలాసమైన ఆటలా….
కలసి మెలసి పోదమోయ్ వలపుబాటలా… !!హాయి!!
అ: నీ వలపూ, నా వలపూ పూలమాలగా
నీవు నేను విడివడనీ ప్రేమమాలగా !!హాయి!!
ఆ: కలలె నిజముకాగ, కలకాలమొకటిగా
తెలియరాని సుఖములలో తేలిపోవగా !!హాయి!!
ఆ మాయామహల్ వింతలు విడ్డూరాలు రాజుకు చూపిస్తాడు రాముడు. అందులో భాగంగా రెండు నృత్య రూపకాలుంటాయి. మొదటిది – ఒక దుర్మార్గుడి చెరలో వున్న యువతుల్ని సాహసవంతుడు రక్షించగా వారంతా అతన్ని ప్రశంసిస్తూ విజయగీతాలాపన చేస్తారు. రెండవది – నటి సావిత్రి, నృత్యదర్శకులు పసుమర్తి కృష్ణమూర్తి పాల్గొన్న నృత్యరూపకం.

ఆ: ఇకరా రానంటే రానే రానోయ్,
మన ఋణమిక యింతేనోయ్
అ: ఓ.. మనకూ మనకూ తీరని ఋణమే
ఆ: మనసే చెడితే ఎక్కడి ఋణమే!
అ: చీటికి మాటికి మనసులు చెడితే
యీ కాపురమెటులె…
ఆ: ఎవరికి తెలుసును పో…
అ: ఈ అప్పంతా నాదేననుకో
నా మెప్పంతా నీదేననుకో
నా వయ్యారి భామా రావే!
రాముడి ఘనకార్యం చూసి పెళ్ళి ఖాయం చేస్తాడు మహరాజు. అంజివల్ల సంగతి తెల్సుకొన్న డింగరి పాతాళగుహకు వెళ్లి సంజీవి స్పర్శతో మాంత్రికుణ్ణి బ్రతికిస్తాడు. మాంత్రికుడు రాణిగారి తమ్ముడిద్వారా పాతాళబైరవి విగ్రహాన్ని సంగ్రహించి. పెళ్ళి సమయానికి ఇందుమతిని, మాయామహల్‌ను మాయం చేసి తన బసకు చేరుస్తాడు. నిజం తెల్సుకొన్న రాముడు, ఎలాగైనా ఇందుమతిని దక్కించుకొంటానని రాజుకు మాట యిచ్చి మిత్రుడు అంజితో బయల్దేరతాడు. ఆ సందర్భంలో తన పరిస్థితిని, విధివ్రాతను తల్చుకొంటూ రాముడు ఆలపించే విషాదగీతం….
మాంత్రికుడి కబంధహస్తాలలో చిక్కుకున్న రాకుమారి పరిస్థితిని ‘పులివాతను పడుబాలహరిణి (జింక)యై చెలియెచ్చటనో చెరపడగా’ అని వాపోవటంలో కవితాత్మకంగ ఉపమాలంకారాన్ని ప్రయోగించారు రచయిత పింగళి. ఘంటసాలా పాడారు.

కనుగొనగలనో లేనో ప్రాణముతో సఖినీ
పెండ్లిపీటపై ప్రియ నెడబసి గాలిమేడలూ గారడికాగా
కలకాలమును కర్మను దూరుచు కలగా బ్రతకడమేనో !!క!!
వెదకి వెదకి ఏ జాడ తెలియక హృదయమంతా చీకటిగా
ఎంత పిలిచినా పిలుపే అందక చింతిలి తిరగడమేనో !!క్!!
పులివాతను బడు బాలహరిణియై చెలి ఎచ్చటనో చెరపడగా…
జాలిలేని ఆ మాయదారికే బలిగా చేయడమేనో !!క!!
మాయామహల్‌లో మాంత్రికుడు రాకుమార్తెను మోహించమని, పెళ్లాడమని నిర్బంధిస్తాడు. ఎక్కడో అడవుల్లో తిరుగుతున్న రాముణ్ని ఎదుటకు రప్పించి, బంధించి ఆమె ముందే హింసిస్తాడు. ఈ సన్నివేశాల్లో రంగారావు అభినయం అపూర్వం, అనితర సాధ్యం.
దెయ్యల బారిన పడ్డ అంజి, తెలివిగా వారి వద్దనుంచి మాయా తివాచీ చెప్పులు సంపాదించి మాయామహల్ చేరుకొని రాముణ్ని కలుసుకొంటాడు. డింగరీని కొట్టి, తను డింగరిగా మారి – అందంగా కనపడితే అమ్మణి మొహిస్తుందని చెప్పి మాంత్రికుడు సర్వశక్తులూ దాచుకున్న గెడ్డాన్ని తీయించేస్తాడు.
మాంత్రికుడు ముస్తాబై ఇందుమతి మందిరానికి వచ్చి ఆమె శయ్యపై కూర్చొంటాడు. ఇంకేముంది- రాముడు ముసుగుతీసి వడుపుగా పాతాళభైరవిని చిక్కించుకుని మాంత్రికునితో పోరాడి, సంహరించి ఉజ్జయినికి చేరుకొంటాడు. మహారాజు కూతురితో రాముడికి వివాహం జరిపిస్తాడు. పాతాళభైరవి అందరికీ శుభం పలుకుతుంది.
కూర్పరి : సత్యసాయి కొవ్వలి

మొదటి బహుమతి: Rs.500
రెండవ బహుమతి: Rs.100 కినిగె గిఫ్ట్ కూపన్
సమాధానాలు పంపవలసిన ఆఖరు తేదీ:  ఫిబ్రవరి 20 2014
సమాధానాలు పంపవలసిన చిరునామా: editor@maalika.org
మొదటి బహుమతి: Rs.500
రెండవ బహుమతి: Rs.100 కినిగె గిఫ్ట్ కూపన్
సమాధానాలు పంపవలసిన ఆఖరు తేదీ: జనవరి 20 2014
– See more at: http://magazine.maalika.org/2014/01/01/%e0%b0%ae%e0%b0%be%e0%b0%b2%e0%b0%bf%e0%b0%95-%e0%b0%aa%e0%b0%a6%e0%b0%9a%e0%b0%82%e0%b0%a6%e0%b1%8d%e0%b0%b0%e0%b0%bf%e0%b0%95-%e0%b0%9c%e0%b0%a8%e0%b0%b5%e0%b0%b0%e0%b0%bf-2014/#sthash.XQRoS4FK.dpuf


ఆధారాలు.
అడ్డం
1        సామాజిక సమస్యల సాక్షి గా ఈనరసింహుడి వ్యంగ్యం చదవాల్సిందే
4        నవలలూ, కధలూ రాసే వీరభధ్రుడు.. యండమూరి తో కలిసి ఓ గొలుసు నవల కూడా రాసాడు కాని వెనుదిరిగాడు.
7        స్మాల్ కవిత
8        ఈమధ్యనే పద్మం సంపాదించిన తబలా ఘటం
11       వారాయ్.. కనరారా.. కరుణమాలినారా ..
13       గొంతు బాగాలేక  అపశ్రుతులతో పాడేవాళ్ళని  ఈజంతువుతో  పోలుస్తారు..  పాపం.
14       శాస్త్రీయ సంగీతంలో స్వరజతులు,, వర్ణాల ముందు వీటిని నేర్పుతారు
15       ఢిల్లీ కీ ముఖ్యమంత్రి  వంటి పేరు
17       ప్రదేశం, చోటు
19       స్వాతంత్ర్య పోరాటంలో ఉర్రూత లూగించిన  నినాదం. మా తుఝే సలాం 
20      ఢిల్లీ ని పాలించేది మీరే
21       దేశభాషలందు  లెస్స
23      మాయచేసేవాడు
25      రామనామమే ఈయనకి బీరు. నాగార్జునకి తారకమంత్రం చెప్పాడు.
26      జమునింటికి ఇంటల్లుడుగా వెళ్ళాడు సరే. తిన్నగా వెళ్ళచ్చుగా. వెనక్కీ ముందుకీ వెళ్ళకుండా
29      దంపతుల మధ్య భలే దూరిందే
నిలువు
1        పద్మరాజుగారికీ, విశ్వనాధం గారికీ ముందుండేది  ఒకటే. 
2        బాలుడూ కాదు, తిలక్ లేదు..రాత్రిళ్ళు మాత్రం అమృతం కురిపిస్తాడు.. మీద గంగుంది కదా
3        పత్రిక, ప్రభ, జ్యోతి వీటన్నిటికీ ముందుండేది 
5        హృద్యంగా ఉండే సాహిత్యప్రక్రియ .. వృత్తమయం
6        3 నిలువు ఆధారంలోధరతి  రాలేదే. పోనీ ఇక్కడ రాయండి
8        ఈయన కూడా పెద్ద ఘటమే .. వినాయకుడే. ఇవ్వండిరా ఓ పద్మం
9        నాట, ఆరభి, గౌళ, వరాళి, శ్రీ .. ఓహ్.. భలే ఘనంగా ఉన్నాయే
10       ఈ కన్నడ పద దాసరి పదాలలో ముద్ర ఇదే. 
12       ఈ మాధురి తలకిందులుగా నిల్చుని పాడినా బానేఉంటుంది
16       లాలూ పెళ్ళాం
17       జాకాలు లాంటి రాజకీయనాయకులకి  వీటి మీద త ప్పక చాలా నమ్మకం. గ్రహాలు శాసిస్తాయికదా
18       పిల్లలని చేసుకునేది .. కారం కాదు
22      చక్రం పట్టినవాడు అని సినిమా పేరు
23      లోకమంతా మాయ
24      శ్రీదేవికి ఇచ్చిన బహుమతి.. చెప్పకపోయినా  బంగారందే.. లేకపోతే ఆవిడూరుకుంటుందా
27      అవును. అక్షరాలా ఈవిడే దేవత. చివరి మూడక్షరాలు రాయకపోయినా సరే
28      తాళాలు. పక్కనే గుఱ్ఱం నించో పెడితే  అక్కినేని ఎక్కుతాడు
 
 
రచన: రావికొండలరావు
హాసం ప్రచురణ
 
చావు సెట్టింగ్
 
సినిమాల్లో అవుట్ డోర్ అనీ, ఇన్‌డోర్ అనీ రెండు వుంటాయి. ఆ రోజుల్లో స్టూడియోలో,  ఫ్లోర్‌లో షూట్ చేస్తే – ఇన్‌డోర్. బయట ఎక్కడ తీసినా అవుడ్డోరే. ఆ లెక్కల్లో చూస్తే ఇవాళ అన్నీ అవుడ్డోర్లే. స్టూడియో ఫ్లోర్‌లో తక్కువ. అల్లాంటిదే ఒక అవుడ్డోర్ మద్రాసులో – ఒకరింట్లో, ఇల్లు ఊరికి చివర. షూటింగ్ ఏమిటంటే – ఆ(ఇంటి) ఇల్లాలు మరణించటం, ఆమెను పాడెమీదకట్టి, తీసుకువెళ్ళడం, తక్కిన పాత్రలన్నీ భోరున ఏడవడం – వగైరా, ఉదయం షూటింగ్, షూటింగ్‌కి కావలసిన సరంజామా అంతా ఏడో గంటకి ఆ యింటి దగ్గర జేరవేయాలన్నారు. అందుకని, ఆర్ట్ డిపార్ట్ మెంట్ వాళ్ళు వెదుళ్ళతో కట్టిన పాడె, పాడెముందు తీసుకెళ్ళే “నిప్పు ఉట్టి” సిద్ధం చేసి ఆ ఇంటి దగ్గరకి వాన్‌లో తీసుకొచ్చారు.
అది పెద్ద ఇల్లు. కాంపౌండు, పెద్దగేటు వున్నాయి. లోపల ఇంటివాళ్ళున్నారు. గేట్ దగ్గర వాచ్‌మన్ కూడా వుంటాడు. ఒక ఆర్ట్ డిపార్ట్‌మెంట్ వాళ్లు వచ్చి, గేటు కొట్టి, పిలిచి అలసిపోయారు. ఇంట్లో వాళ్ళు ఇంకా లేవలేదు. వాచ్‌మన్ ఎక్కడికో పోయినట్టున్నాడు. ఇక లాభం లేదని, ఆ పాడెనీ, నిప్పునీ గేటు దగ్గర పెట్టేసి, ఇంకేవో సామాన్లు తీసుకురావటానికి ఆ సెట్టు అసిస్టెంట్స్ వచ్చిన వాళ్ళతో వెళ్లిపోయారు. ఏడున్నర ప్రాంతంలో ఆ ఇంటికి ఎదురుగా వున్నవాళ్ళు ఒక్కొక్కళ్లే నిద్రలేస్తున్నారు. ఒక భర్త, నెమ్మదిగా తన భార్యని గుమ్మంలోకి తీసుకువచ్చి ఎదురు గేటు చూపించాడు. ఆమె దిగ్గుమంది. ఆ భర్త కూడా ప్రశ్నార్థకంగా అమె వైపు చూశాడు. అలాగే ఇంకో ఇంటి వాళ్ళూ గుమ్మంలోకొచ్చి కంగారు పడ్డారు. వీళ్ళందరికీ గేటు పక్కన ఉన్న పాడె, కుండ కనిపించాయి! అదంతా సినిమా షూటింగ్ సరంజామా అని వాళ్ళకి తెలీదు.
“పాపం! నిన్నటి దాకా ఆయన నిక్షేపంగా వున్నాడు. రాత్రికి రాత్రి ఏమైందో పాపం!”
“అదికాదే – ఆ ముసలావిడ, ఇంటి ఆవిడ తల్లి కాబోలు, ఆవిడకు చాలాకాలంగా సుస్తీటగా ఆవిడ పోయిందేమో!”
“ఆవిడ పోవడం ఏమిటండీ – నిన్న సాయంకాలం కూడా నాతో మాట్లాడితేనూ”
పొద్దున్నే వాళ్ళయింటికి పాలు తీసుకొచ్చిన పాలవాడు కూడా కంగుతిన్నాడు. ఇలాంటి సమయాల్లో పాలు ఇవ్వడమా – మానడమా అని ఆలోచించి,వెళ్ళిపోయాడు. పక్క ఇళ్ళవాళ్ళూ ఇక ఆగలేకపోయారు. ఎదురింటి వారి చుట్టాల్లో తమకు స్నేహితులైన వాళ్ళింటికి ఫోన్ చేసి అడిగారు. ఈ విషయం చెప్పారు. మరి కాస్సేపటికి, పక్కయింటి వాళ్ళూ, ఎదురింటివాళ్ళూ పరామర్శకి బయల్దేరారు. వాచ్‌మన్ గేటు తీసాడు. “ఏమైంది?” అని అడిగారు నెమ్మదిగా. అతను ఇంకా నెమ్మదిగా “ఏం లేదే” అన్నాడూ. అందరూ దిగాలుపడుతూ, లోపలకు వెళ్ళారు. “రండి రండి ఏమిటి పొద్దున్నే వచ్చారు – ఎంత అదృష్టం! రండి కూర్చోండి” అంది ఇల్లాలు. వీళ్ళు ముఖాలు చూసుకున్నారు. ఎక్కడా విచారాలు లేవు. శవం వున్న సాక్ష్యమూ లేదు! మరి?… ఆ పాడే.. నిప్పుకుండ…?
ఉండబట్టలేక అడిగారు, ఆ పాడె అవీ ఏమిటనీ.  “ఆదా! సినిమా షూటింగ్ మా ఇంట చేస్తామన్నారు. అయితే, అలాంటి సీను వుందని మాకు చెప్పలేదే” అన్నాడు ఇంటాయన.
మొత్తానికి టీ కప్పులో తుపాను చల్లారిపోయింది. ఎదురింటి, పక్కింటి వాళ్ళు ‘అమ్మయ్యా’ అనుకున్నారు. గేటు గలవాళ్లు గేటు దగ్గరకు రాగా, సినిమాకు సంబంధించిన వాళ్లు ఒక్కొక్కరూ కార్లు దిగుతున్నారు. అపార్థాలు కల్పించినందుకు, ఆ చర్యకూ ప్రొడక్షన్ వాళ్ళ మీద మండిపడ్డారు. “పొరపాటయిపోయింది. ఇప్పటి కిప్పుడు ఇంకో ఇంటికి వెళ్లలేం – క్షమించండి, ఎక్సూజ్, మన్నిచ్చుడుంగో” లాంటి మాటలన్నీ వాడి, షూటింగ్ అవుననిపించుకున్నారు!
(ఈ సంఘటన 1976 ప్రాంతాలలో జరిగింది. ఆ సినిమాలో నేనూ ఉన్నాను. తక్కిన వివరాలు గుర్తులేవు)
 
 
నిద్ర సుఖం ఎరుగదు….
 
అల్ల్లు రామలింగయ్యగారితో అవుడ్డోరు. రామానాయుడు గారు ‘పాపకోసం’ సినిమా తీసారు. అందులో అల్లువారు, నేనూ బ్రహ్మాణ పాత్ర ధారులం, మద్రాసుకి దూరంగా అవుడ్డోర్ పెట్టారు. మంచి ఎండ. ఒంటి గంటలోపలే షూటింగ్ బ్రేక్ చేసి, భోజనాలు పెట్టారు. రామలింగయ్యగారికి భోజనం చేసిన తర్వాత ఓ అరగంట పాటైనా విశ్రమించే అలవాటుంది. అంచేత ఆయన ఎక్కడికి వెల్ళినా ఒక చిన్న దిండు కూడా తనతో తెచ్చుకుంటారు. “నాకు మళ్ళీ షాటు ఎప్పుడు? టైముంటుందా?” అని అసిస్టెంట్‌ని అడిగారు. అతను ఆలోచించి, “మీరు రెస్టుతీసుకోండి” అన్నాడు. అన్నదే తడువుగా అల్లువారు, సదరు దిండు వగైరాలు తీసుకుని నిద్రాభంగం కలగకుండా షూటింగ్ స్పాట్‌కి దూరంగా వెళ్ళిపోయి, మంచి నీడ ఇస్తున్న చెట్టు చూసుకుని, దిండు పెట్టుకుని సుఖనిద్రలోకి జారుకున్నారు.
షూటింగ్ నాల్గుగంటలకల్లా అయిపోయంది.  “పాకప్” అన్నారు. అనడమేమిటి – అందరూ ఎవరికి దొరికిన కార్లో వాళ్ళు ఎకి బయల్దేరిపోయారు. మధ్యాన్నం తర్వాత రామలింగయ్య గారికి షాట్ రాలేదు గనక, ఆయన హాయిగా నిద్రపోయారు. షూటింగ్ పాకప్ హడావుండిలో ఎవరికీ ఆయన సంగతి గుర్తులేదు, ఆయన దూరంగా వెళ్ళిపడుకోడం చేత నిదానంగా రామలింగయ్య గారు నిద్రలేచి, అటూ ఇటూ చూశారు. షూటింగ్ ఆలికిడేం కనిపించలేదు. నిశ్శబ్దంగా వుంది. ‘లొకేషన్ మార్చారులా వుంది’ అనుకున్నారు. పక్కనే కాలువ గట్టున బట్టలుతుకుతున్న ఓ అబ్బయిని అడిగారు.
-“షూటింగ్ సంగతి తెలుసా?” అని. అందరూ వెళ్ళిపోయారన్నాడు. అల్లువారి ఒళ్ళు జల్లుమంది. గుండె కలుక్కుమంది….
ప్రొడక్షన్ కార్లు ఆఫీసుకి చేరాయి. “రామలింగయ్య గార్ని ఏ కారులో దింపారు?” అని వాళ్ళలో వాళ్ళు తర్జనభర్జన చేసుకుని, నాలికలు కొరుక్కొని, అయ్యయ్యో అనుకుని కారు మీద పరుగెత్తారు.
సరిగ్గా లొకేషన్ దగ్గరగా కారు చేరుకునే ముందే ఓ బస్టాండ్ ఉంది. అక్కడ పిలక, నుదుటిమీద విభూతి రేఖలతో, ఒంటి మీద చొక్కాలేకుండా – చంకలో దిండుతో ఒకాయన నించుని వున్నాడు చూశారు – రామలింగయ్యగారు! ”
సార్… సారీ… సర్… రండి” అని కారెక్కించారు. “నేనూ సారీ చెప్పాలి. ఎక్కడ పడుక్కున్నానో  మీతో చెప్పాలిగా” అన్నారాయన. మొత్తానికి ఆ కథ అలా కంచికి వెళ్ళింది.
అటు తర్వాత, ఇంకో షూటింగ్‌లో రామలింగయ్యగారు నా పక్కనే వుండగా, నేను ఈ కథంతా తక్కిన వాళ్ళతో చెప్పి- “రామలింగయ్యగారూ! జ్ఞాపకం వుందా? ఇలా ఎక్కడ జరిగిందో?” అని అడిగాను.
‘ఏ షూటింగ్‌లో జరిగిందంటే ఎలా చెప్పనూ? ఇలాంటివి చాలాసార్లు జరిగాయి”- అన్నారు అల్లు రామలింగయ్య తేలిగ్గా నవ్వేస్తూ.
 
సినిమాకు తెలుగు పదకోశం…
 
ఒక చిన్న నటుడికి కొంతకాలం క్రితం  షూటింగ్ వచ్చింది. ఆ సినిమా పేరు ‘బృందావనం”. చందమామ విజయా వారిది. ఆ చిన్ననటుడి పేరు ప్రకాష్.  ఒకసారి వేశాడు. ఆ వేషం మళ్లీ రావడంతో అతనికి షూటింగ్ వచ్చింది. ప్రొడక్షన్ వాళ్లు అతన్ని కాంటాక్ట్ చేశారు. అతను ఇంట్లో లేడు. – అంటే రూములో లేడు. మర్నాడు తిరుపతి బయల్దేరాలి – షూటింగ్ అక్కడ. “రాత్రికి వస్తాడు. మీరు లెటర్ రాసి తలుపుకింద నుంచి తోసేయండి” అని పక్కవాళ్లు చెప్పారు. ఆమాట ప్రొడక్షన్ వాళ్లు డైరక్టోరియల్ డిపార్ట్‌మెంట్‌కి విన్నవించారు. “అయితే ఓ లెటర్రాసి పంపేయండి. రేపు అతను బయల్దేరాలి” అన్నారు దర్శకశాఖ వారు. కాని ఓ చిక్కొచ్చింది. ఆ ప్రకాష్ అనే ఉపవేషధారికి ఇంగ్లీషు రాదనీ, తెలుగులోనే సుబ్బరంగా ఈ లేఖ రాయమనీ ప్రొడక్షన్ వారు చెప్పగా, దర్శక శాఖలో కొత్తగా చేరిన ఒక అబ్బాయికి (పేరు చెబితే అతను బాధపడతాడేమో – అయినా ఇది సరదాగా తీసుకోవలసిందే గనక చెప్పొచ్చు) – పేరు గోపాల్రావు – చెప్పారు.
కంపెనీ లెటర్ హెడ్‌మీద రాసి, అతన్నే తీసుకెళ్లి ఆ రూము తలుపుకింద నుంచి లోపలకి తోసేయమన్నారు. తెలుగులోనే రాయాలన్నారు. గోపాల్రావు లెటర్ హెడ్ పట్టుకుని కూచుని, గంట గంటన్నర సేపు తెలుగు భాషతో కుస్తీ పట్టి, ఎలాగైతేనేం లెటర్ రాసి తీసుకెళ్లి తలుపు సందులోంచి నెట్టాడు. మర్నాడు ఉదయం – ప్రకాష్ అనే ఆ చిన్ననటుడు ఆ లేఖ తెచ్చి అందరికీ చూపించాడు. అందులో ఇలా ఉంది.
చందమామ విజయా కంబైన్స్
విరేచన చిత్రాల నిర్మాతలు
వాహినీ స్టూడియోలు, మదరాసు – 26.
శ్రీ ప్రకాష్ గారికి,
సహాయ దర్శకుడినైన నేను గోపాలరావు తెలియజేయుచున్నాను. ఆర్యా! రేపు తమకు కాల్పులు గలవు. మన చిత్రము యొక్క కాల్పులు తిరుపతిలో జరుగును. కాల్పులలో మొదటి దెబ్బ మీ మీదే. అందువలన రాత్రికే బయల్దేరవలెను. కాల్పులు రెండు రోజులు జరిగిన తర్వత మీరు తిరిగి రాగలరు. ఈ లేఖ అందిన వెంటనే మా కార్యలయమునకు విచ్చేసి ఖర్చులు అందుకొన గలరు.
 
ఇట్లు,
శిక్షణలో వున్న సహాయ దర్శకుడు
జి.గోపాలరావు
ఈ లేఖ చూసి అందరూ ఒకటే నవ్వు. గోపాలరావు “విరేచన చిత్రాల నిర్మాతలు” అన్నది లెటర్ హెడ్ మీద వున్న మోషన్ పిక్చర్ ప్రొడ్యూసర్స్‌కి తెలుగు అన్నమాట! అలాగే షూటింగ్ అన్నదానికి ‘కాల్పులు’అన్నాడు. “మొదటి దెబ్బ మీదే” అంటే ఫస్ట్ షాటులోనే మీరుంటారనిట! ఆలోచించి ఆలోచించి సత్యానువాదం (ట్రూ ట్రాన్స్‌లేషన్) చేసిన గోపాలరావును చూసి నవ్వాలో ఏడవాలో తెలీలేదు. దీనిమీద వచ్చిన ఆలోచనతో, షూటింగ్‌లో వచ్చే ఇంగ్లీషు పదాలకు తెలుగు పడితే ఎలా వుంటుంది?
సైలెన్స్           :  నిశ్శబ్దము
ఆల్‌లైట్స్         :  అన్ని దీపములూ
రెడీ ఫర్ టేక్     :  తీతకు సిద్ధము
క్లాప్              :  చప్పట్టు
యాక్షన్          :  నటించు!
కట్               :  కోయుము!
క్లోజ్‌షాట్         : మూతదెబ్బ
లాంగ్ షాట్      :  దూరపు దెబ్బ
మిడ్ షాట్       :  మధ్య దెబ్బ
క్రేన్ షాట్         :  కొంగ దెబ్బ
ట్రాలీషాట్         :  బండి దెబ్బ
ఇలా రాసుకుని తెలుగులోనే షూటింగ్ చేస్తే ఎలా వుంటుందో చూడాలనిపించింది.
 
ఎవరు చూస్తార్లెండి…?
 
ఒక సినిమా అవుడ్డోర్ షూటింగు. నెల్లూరు దగ్గర. నేనూ వేశాను అందులో. నా పాత్రకి (అంటే నాకే)మీసం వుంది. లంచ్ బ్రేక్ వరకూ షూటింగ్ చేసి, భోజనం చెయ్యమన్నారు. అప్పుడు మీసం తీసేసి, భోజనం కానిచ్చి ‘రెడీ’ అవమన్నంత వరకూ కూచున్నాం. అంతలో ఇంకో లొకేషన్‌కి పదండి పదండన్నారు. మీరు బయల్దేరండన్నారు నన్నూనూ. ‘మీసం పెట్టుకోవాలే’ అని నసిగాను. మేకప్ అసిస్టెంట్ మీసం క్లీన్ చేసి వెనకాలే వస్తానన్నాడు. ఈలోగా కార్లు బయల్దేరుతున్నాయి ఎక్కండంటే ఎక్కండన్నారు. ఆ లొకేషన్‌లో అంతా అడావుడిగా వుంది. కారణం ఏమిటంటే హీరోయిన్ మూడు గంటలకి వెళ్ళి పోవాలట! ఆమె కాంబినేషన్‌లో వున్న సీను తియ్యాలి. ఆ సీన్‌లో నేనూ వున్నాను. ఓ పక్క నుంచి జనం. ఇంకో పక్క నుంచి ఎండ తగ్గుట, హెచ్చుట. ఈ టెన్షన్‌లకి మించిన టెన్షను హీరోయిన్‌ని పంపాలి!  డైరెక్టరు రెడీ రెడీ అని అరుస్తున్నారు.
“డైలాగులు చూసుకోండి సార్, ఏదో ఒకటి చెప్పండి… తర్వాత చూసుకుందాం. రడీ – “రండీ” అన్నాడాయన రడీ మధ్య సున్నా పెట్టి నావేపు చూసి.
“నా… మీసం…” అని గొణిగాను. “ఏమైంది మీసం?… ఏయ్… ఎవరయ్యా మీసం?” అని అరిచాడు డైరక్టరు.
“మీసం అసిస్టెంటు దగ్గరుంది. అతను వెనకాల జీపులో వస్తున్నానన్నాడు… రాలేదు మరి” అని ఈసారి సణిగాను. “పర్వాలేదు. మీసం గురించి ఆలోచించకండి… రండి.. డైలాగ్ చెప్పండి”
“అదెలా? అంతకుముందున్న సీన్లలో మీసం వుండీ, ఈ సీన్లో లేకపొతే?… మొహానికి చెయ్యి అడ్డం పెట్టుకుని, యాక్షన్లో ఇరికించేస్తూ డైలాగు చెబుతూ వుంటే, డైరెక్టరు గారు మండి పడ్డారు. “ఎందుకు సారు మీకా బాధ? మీసం లేకపోతే ఏమైంది ? ప్రజలు మీ మీసం కోసమే పట్టించుకుంటారా –  రండి, రడీ” అంటున్నా డాయన.
నేనింకా ఆశగా మేకప్ అస్టిటెంటు వస్తున్న జీపుకోసం చూస్తున్నాను. “రెడీ… షాట్ రెడీ… రండి కొండలరావుగారూ! ఎవరు చూస్తారు?”
అంతే! నేను అలాగే వెళ్లి మీసరహితుడినై నటించేశాను. అయిపోయింది, హీరోయిన్ వెళ్లి పోయింది! “ఎవరు చూస్తారు?” అని డైరక్టరన్నట్టే అయింది – ఆ సినిమా! మరి, ఎవరూ చూడలేదు!
 
 
ఆడతారా…?

ఒక అవుడ్డోరు షూటింగ్‌లో ఓ సాయంకాలం. గ్రామంలోని పెద్దాయన ఇంట్లో మా బస. అందరూ అంటే తోటినటులు – స్నానాలు చేసి హాల్లో పేకాట మొదలు పెట్టారు. నేను ఆడను. పక్కనే కూచున్నాను. ప్రారంభంలో పేక పంచుతున్న పెద్దమనిషి – “సార్, కొండలరావు గారూ – మీరు ఆడతారా?” అని అడిగాడు.
“అబ్బే – నేను మగతారను”

ఒక అవుడ్డోరు షూటింగ్‌లో ఓ సాయంకాలం. గ్రామంలోని పెద్దాయన ఇంట్లో మా బస. అందరూ అంటే తోటినటులు – స్నానాలు చేసి హాల్లో పేకాట మొదలు పెట్టారు. నేను ఆడను. పక్కనే కూచున్నాను. ప్రారంభంలో పేక పంచుతున్న పెద్దమనిషి – “సార్, కొండలరావు గారూ – మీరు ఆడతారా?” అని అడిగాడు.
“అబ్బే – నేను మగతారను”
రచన: ముళ్లపూడి వెంకటరమణ
ప్రచురణ: హాసం

పరిచయాలు అక్కర్లేని సుప్రసిద్ధ రచయిత, సినీనిర్మాత శ్రీ ముళ్లపూడి వెంకటరమణ. ’50లలో ప్రస్థానం ప్రారంభించిన శ్రీయుతులు రమణ, బాపు తమ రాత-గీతల ద్వారా, సినిమాల ద్వారా ఒక తరాన్ని మెస్మరైజ్ చేసేశారని చెప్పవచ్చు. వారిమీదనున్న అపారగౌరవం చేతనే ‘హాసం’ నడిచినంతకాలం మేము ‘బాపురమణీయం’ అనే శీర్షిక నడిపాం. రమణగారి 8 సంపుటాల సాహితీసర్వస్వంలో చోటు చేసుకోని మూడు వెండితెరనవలలను ‘హాసం ప్రచురణలు’ ద్వారా వెలువరిద్దామన్న సంకల్పం మాకుంది. ‘ఇద్దరు మిత్రులు’ (1961) వెండితెర నవలను యిప్పటికే 23 వ ‘హాసం’ ప్రచురణగా వేశాం. ఈ ‘వెలుగు నీడలు’ వెండితెర నవలను మాకు సమకూర్చిన డా!!విజయమోహన్ రెడ్డి (అనంతపురం) గారికి ప్రత్యేక కృతజ్ఞులు.
వెండితెర నవల అంటే సినిమా స్క్రిప్టు కాదు. కెమెరా భాషించే మూగబాసలను, సంభాషణలలో అంతర్లీనంగా వుండే ధ్వనిని, పాత్రల చర్యల వెనుక నున్న తర్కాన్ని, కవిహృదయాన్ని పాఠకుడికి విప్పి చెప్పే, విశదీకరించే ప్రక్రియ. సినిమా అనేక కళల సమాహారం, పండితుడి నుండి పామరుడి వరకు వివిధ స్థాయిల్లో వుండే సినిమా ప్రేక్షకులకు రచయిత, దర్శకుడు ఉద్దేశించినవన్నీ చేరతాయన్న నమ్మకం లేదు. ఇటువంటి వెండితెర నవలలు ఆ ‘గ్యాప్’ను చక్కగా పూరిస్తాయి. రమణ వంటి వెండితెర నవలాకారుడు లభిస్తే ఎన్ని వన్నెచిన్నెలు అమరుతాయో చ(ది)వి చూడండి. ముఖచిత్రం, లోపలి బొమ్మలు శ్రీ బాపుగారివి. ఉపయోగించుకోనిచ్చినందుకు వారికి కృతజ్ఞతలు. శ్రీ అన్నపూర్ణా పిక్చర్స్ వారికి ధన్యవాదాలు.
 
       
కె.ఐ.వరప్రసాద్‌రెడ్డి
ప్రచురణకర్త


వెలుగు నీడలు
 
ఆంగ్ల సామ్రాజ్యం మీద అస్తమించాడనుకున్న రవి, చివరకు మాట దక్కించకుండా అంతపనీ చేసి ఊరుకున్నాడు. ఆయనటు దిగగానే, ఇట్నుంచి తూరుపు ఖండ  పురవాసులమీద కొత్తసూర్యుడు ఉదయించాడు. రెండువందల ఏళ్లుగా నిద్రపోతున్న జాతి మేలుకొంది. జనులు తమ జీవితాలకూ, భావాలకూ పట్టిన బూజు దులిపివేసుకుని, వెల్ల వేసుకుని, కొత్తగాలి పీలుస్తున్నారు. అంతకాలం వాళ్ళని జోకొట్టిన ‘సర్’లు, రావుబహద్దర్‌లు ప్లేటు ఫిరాయించారు. రావు బహద్దర్ ఆర్.వెంకట్రామయ్యగారు మాత్రం ఇంకా, ‘రాజసేవే దేశసేవ’ అన్న జోలికి, పాట వరసగాని, మాటవరసగాని మార్చుకోలేదు. ఆయన పేరుకి పట్టుకు వేళ్లాడుతున్న బిరుదును  పట్టుకు వేళ్ళాడం మానలేదు. ఆ బూజు వదల్చదల్చుకోలేదు. భావాలకు పట్టుకున్న రాజసేవ బూజూ దులుపుకోలేదు. జనం వినడం మానేసినా, ‘రాజసేవే దేశసేవ’ అన్న చాటింపుగాని, జనం కొనడం మానేసినా తన పత్రికకు ‘రాజసేవ’ అన్న పేరూ, దాని తీరూగాని, కనీసం తన ‘జార్జిప్రెన్సు’ పేరుగాని మార్చుకోలేదు. ఆంగ్ల సామ్రాజ్యపు అస్తమయ సమయం సూర్యుడి ఆఖరు కిరణం. తన జీవితంలో దివ్యంగా ప్రకాశిస్తోందని ఆయనకు గట్టి అనుమానం. రావు బహదూర్ బిరుదును శిరసావహించవలసిందే తప్ప  త్రోసిరాజనేందుకు తనకు తాహతులేదని ఆయన తాత్పర్యం.
రావు బహదూర్ వెంకట్రామయ్యగారు చెన్ను తరిగినా, రొమ్ము విరుచుకునే తిరుగుతారు. బిరుదు మగాడిలాగే ఉంటారు. దర్జా అయిన విగ్రహం, ధాటి అయిన మాటాను. కళగల ముఖం. రాజసేవ పత్రిక పల్లకీని రాజసేవకుడు వెంకట్రామయ్యగారూ, ఆయన సేవకుడు వెంగళప్పగారూ జమిలిగా మోస్తున్నారు. ఎడిటర్, పబ్లిషర్ అండ్ ప్రింటర్ వెంకట్రామయ్యగారైతే, రిపోర్టర్, సబ్ఎడిటర్ అండ్ కంపోజిటర్ వెంగళప్ప. బోర్డుమీద చోటు చాలదు గాని, రాసుకోవాలంటే ఇంకా బోలెడు ఘనకార్యాలున్నాయి వెంగళప్ప చేసేవి – ట్రెడిల్‌మన్ (అనగా కాళ్ళు పడిపోయేలా అచ్చుయంత్రం త్రొక్కుట) బైండర్ (అనగా జబ్బలు పడిపోయేలా కాగితాలు మడతపెట్టుట). డిస్పాచ్‌క్లర్క్ (భుజాలు కుంగిపోయేలా అవన్నీ చిత్తుకాయితాల షాపుకీ, కొన్ని పోస్టాఫీసుకి మోసుకు వెళ్లుట) ఫ్రూఫ్ ఎగ్జామినర్ (అద్భుతమైన అచ్చుతప్పులుచేసి మొహం వాచేలా చీవాట్లు తినుట). రావు బహద్దూర్‌వారి పర్సనల్ సెక్రటరీ (ఆయన కంగారు మాటలకు లయబద్ధంగా గెంతులు వేయుట). రావు బహద్దూరుని అర్ధాంగి రావుబహద్దూరిణి కనకదుర్గమ్మగారు తిట్లు వమ్ము కాకుండా ఒళ్ళు తూట్లుపడేలా తినుట… పుస్తకంలో కూడా చోటు చాలదు గాని ఇంకా ఎన్నో ఉద్యోగాలున్నాయి రాసుకుందికి.
అయినా ఇవన్నీ రాసుకుంటూ కూర్చుందికి వెంగళప్పకి టైము చాలదు. శాయశక్తులా రోజుతూ, రొప్పుతూ పనిచేసినా (శక్తి, రోజడానికి అన్వయిస్తుంది), పత్రిక రావల్సిన రోజు దాటిపోయింది. ఈ వారం పత్రికలో చాలా ముఖ్యమైన వార్త వెళ్లవలసిఉంది – రావు బహదూరుగారి దత్తపుత్రిక పుట్టినరోజు.  పత్రికలో ఇలాటి ముఖ్యవార్తలు తాజాగా వెళ్ళక ఆలస్యం అయితే జనం ఏమనుకుంటారు? జన్మదినోత్సవం. ఇలాటి ముఖ్యవార్తలు తాజాగా వెళ్ళక ఆలస్యం అయితే జనం ఏమనుకుంటారు?
అంతకన్న ముఖ్యం ఇంట్లో హాహాకారాల మాటేమిటి? ఇంట్లో భార్య తన ప్రయోజకత్వం మీద నూరిపోసే వెటకారాలూ మిరియాలు భరించలేక, రావుబహదూర్‌గారు ధుమధుమలాడుతూ వచ్చేశారు ప్రెస్సుకి.
వెంగళప్ప గోళ్లు తింటంలేదు సరిగదా కొరుక్కుంటూ కూడా కూర్చోలేదు. కాలుకొద్దీ ట్రెడిల్ తొక్కుతున్నాడు.
అందువల్ల యజమానికేమీ పాలుపోక, ‘ఏమోయి వెంగళప్పా! ఏం చేస్తున్నావు’ అన్నాడు ఓరగా చూస్తూ.
తను ట్రెడిల్ తొక్కడం కళ్ళారా చూస్తూనే వున్నా, యజమాని అది భరతనాట్యం ప్రాక్టిసు అని అపోహపడి, ఇప్పుడు వద్దు అనవచ్చు; అంచేత ఎందుకైనా మంచిదని ఉన్నమాట చెప్పేశాడు వెంగళప్ప.
“శ్రీమతే రామనుజాయనమః కొడుతున్నానండి. కాలికొద్దీ కొడుతున్నాను” అన్నాడు కొట్టడం మానేసి, తలెత్తి చూస్తూ.
“అది సరేనయ్యా, పత్రిక ఈవేళైనా బయటకు వస్తుందా” అని అన్నారు రావుబహదూర్‌గారు, చిరుకోపంమీద చిరునవ్వు పులిమి.
విసుగుని వినయంగా పరిమార్చి మరీ జవాబిచ్చాడు వెంగళప్ప. “అయ్యా, బయట పూళ్ల కెళ్ళవలసిన కాపీలు రైలెక్కి యీ పాటికి సగం దూరం వెళ్ళిపోయింటాయి. మిగతావి, ఇవిగో కొడుతున్నాను. అయ్యా! తమరు ఇంటికి తీసుకువెళ్ళడానికి తాజాగా ఒక కాపీకొట్టి ఇస్తాను” అని శ్రీమతే రామానుజాయనమః అన్న ఊతపదం ఊతతో బలంకొద్దీ మరోకాపీ అచ్చుకొట్టి తీసి అందించాడు
రావుబహదూర్‌గారు పత్రికమీద, చిరంజీవి ఫోటో చూసి ఉప్పొంగిపోయారు. “ఆ! ఆ! భలే భలే! భేషుగ్గా పడిందయ్య అమ్మాయి ఫోటో” అన్నాడు.
“అది పడడం ఏమిటండి మనం అచ్చుకొట్టడంలో ఉందంతాను” అన్నాడు వెంగళప్ప ‘వినయం’ ఉట్టిపడేలా.
పత్రిక చూసి మురిసిపోవడంలో మునిగిపోయి ఉన్నాడు గాని, యజమాని గనుక, ఈ మాట అంటున్నప్పుడు, వెంగళప్ప మొహంలో ఆ వినయం, వందనం చూసి ఉంటే తక్షణం బోనసో, ఇంక్రిమెంటో ఇచ్చేసేవాడే, ఆనందం పట్టలేక, ఫోటో చూసి, దానికింద వార్త చదవసాగాడాయన. వెంగళప్ప వింటున్నాడు.
“దత్తపుత్రిక జన్మదినోత్సవం. రావుబహదూర్ వెంకట్రామయ్యగారూ, వారి సతీమణి శ్రీమతి శునకదుర్గమ్మ…’ తరవాత తను అచ్చుకొట్టని మాట వినబడింది – “ఆ ! వెంగళప్పా !” అని. శ్రీమతే రామానుజాయనమః అనుకుని సిద్దపడ్డాడు చీవాట్లకు.
“నీమతే గోవిందాయనమః ఏమిఁటయ్యా కనకదుర్గమ్మకి బదలు శునకదుర్గమ్మ అని కొట్టేవు?” అన్నాడు రావుబహద్దూర్‌గారు.
“అయ్యా ! అయ్యా ! అదా  ! అమ్మగారి పేరు చెప్పగానే నాకు ఎక్కడ నరాలక్కడ బిగుసుకుపోయి నవనాడులూ కుంగిపోయి, కాళ్ళూ చేతులూ చల్లబడిపోతాయి. ఏం చెయ్యమంటారు?”
రావుబహదూర్‌గారిక్కూడా అచ్చుతప్పు గురించి పట్టింపు ఉన్నట్టులేదు; అమ్మగారి గురించే. “ఏడిసినట్టే ఉంది. ఇది అమ్మగారి కంటబడితే ఇంకేమన్నా ఉందా? వెయ్యవయ్యా వెయ్యి,  సవరణచేసి వేరే ఇంకో కాపీ వెయ్యి” అన్నాడు.
“చిత్తం. ఇదిగో, క్షణంలో” అంటూ వెంగళప్ప సవరణ కార్యక్రమం ఆరంభించాడు.
“ఇది సరేనయ్యా, దేశం మీదకు వెళ్ళిన కాపీల సంగతి ఏం చేస్తావని” అన్నాడు ఎడిటరుగారు.
“దానికేముందండి. వచ్చేవారం సవరణ వేసేస్తే పోలే!”
“అంతేలే, అయ్యవారేం చేస్తున్నారయ్యా అంటే తప్పులు రాసి దిద్దుకుంటున్నారనీ – నీ నిర్వాకం ఎప్పుడూ ఇంతేగా, ఊఁ ఇవ్వు ఇవ్వూ, చూసుకున్నాను కాబట్టి సరిపోయింది” అంటూ పత్రిక పుచ్చుకుని స్వర్గసీమకు (గృహమేకదా) బయల్దేరారు.
ఇల్లు చాలా సందడిగా ఉంది. ఇల్లాలు కనకదుర్గమ్మగారు శాంత సక్కుబాయి కోవలో మనిషని చెప్పుకుందికి ఎంతమాత్రం వీలులేదు. పక్కవాళ్ళకి వినబడదేమో అని భయపడాల్సినంత వెల్లగా, మెత్తగా ఎన్నడూ మాట్లడదు. ఆవిడ మాట వినడానికి ఎవరూ చెవులు రిక్కించుకోరు.
రావుబహద్దూరుగారు ఇంటికి వెళ్ళేసరికి ఆవిడ చూడ ముచ్చటగా బొమ్మలూ;  ఆటవస్తువులూ చుట్టూ పరుచుకు కూర్చుంది. పనిమనిషి సత్తిని కేకేసి, చూచి మరీ పొమ్మంటోంది. అది పని చేసున్నానమ్మా అనేసరికి కేకలేస్తోంది. “పనీగినీ అన్నావంటే డిస్మిస్ చేసెస్తా. నేను చెప్పిందే పని – నువ్వు చేసేది కాదు. చూడు బొమ్మలన్నీ చూడు” అంది జబర్దస్తిగా.
పనిమనిషి మాటెలా ఉన్నా, రావుబహద్దూరుగారొచ్చి చూచి మురిసిపోయాడు. “అబ్బో అబ్బో… ఏమే, ఆ బొమ్మలన్నీ నీకా? అమ్మాయికా?” అన్నాడు సరసంగా.
“కాదు మీకు” అంది యిల్లాలు సుతారంగా.
“నీకేమో అనుకున్నాలే” అన్నాడు భర్త నీరసంగా.
“ఇంతకీ పత్రికేమైందీ?”
“ఇదిగో వచ్చేసింది.”
కనకదుర్గమ్మగారు పత్రిక అందుకుని చూసి, “అహా! ఎంచక్కా పడిందండి అమ్మాయి బొమ్మ” అంటూ ఉండగా మాటలోనే వచ్చేసింది కుందనబ్బొమ్మలాంటి అమ్మాయి సుగుణ “నాన్నా, నాన్నా” అంటూ.
“ఒచ్చేవా అమ్మా! ఒచ్చావా! నా బంగారు తల్లే. నా అపరంజి ముద్ద” అంటూ కనకదుర్గమ్మగారు లేచి పిల్లని యెత్తుకుని “ఏమమ్మ ఇంత ఆలస్యమయింది?” అంది.
“బడి ఇప్పుడే వదిలారమ్మా” అంది అపరంజిబొమ్మ.
కనకదుర్గమ్మగారికి బళ్ళమీద బళ్ళకొద్దీ కోపం వచ్చేసింది. “ఏం బళ్ళో, ఏం చదువులో, తెల్లారి పదిగంటలైతేగాని తెరవరు. మళ్ళీ అయిదూ అవకముందే మూసేస్తారు. ఎండలో వెళ్ళడం ఎండలో రావడమూను. పిల్లలు మాడి మసిబొగ్గులైపోతున్నారు” అంది. కోపం ఇంతదూరం వచ్చాక బళ్ళమీంచి భర్త మీదికి మళ్ళింది. “ఏమండి ! ఈ స్కూలు వేళలు కాస్త మార్పించలేరూ – పెద్ద రావుబహద్దర్ అంటూ మెడలోహటి తగిలించుకు తిరక్కపోతే -” అంది.
“ఆ! ఆ! ఎంతమాట! ఈ మెడలంటే ఏం సామాన్యమా ? రవి అస్తమించని ఆంగ్ల సామ్రాజ్య ప్రభువులు సగౌరవంగా పిలిచి సత్కరించి యిచ్చారు. ఏమనుకున్నావో!” అన్నారు. రావుబహద్దూరుగారు ఈ మాట మటుకు ఆయన మాటిమాటికీ ఇంతధాటిగా చెప్పకోకపోతే ఆవిడ ఎనాడో తిక్కతిరిగి అది కాస్తా తీయించవతల పారేసేదే!
అంతలో సుగుణ బొమ్మలు చూసి, “అమ్మా ఈ బొమ్మలన్నీ ఎవరికే? అంది.
“నీకేనే తల్లీ, నీకే ఇదిగో నీ ఫోటోకూడా వేయించాం పేపర్లో. బాగుందా?” అంటూ పిల్లకి పత్రిక చూపించింది.
సుగుణకి నచ్చలేదు. ఆ మాటే అనేసింది. “ఏం బాగోలా, నాన్న నువ్వు కూడా ఉంటే ఎంత బాగుండును”; అంది.
తల్లి ఉప్పొంగిపోయింది.  “నా తల్లే, నాతల్లే” అంటూ మెటికలు విరుచుకొని, “ఎవండీ వింటున్నారా, వింటున్నారా! అమ్మాయి పాటి తెలివితేటలు మీకు లేకపోయాయి” అంది.
రావుబహదూరుగారు ఒప్పేసుకొనే వాడేమో తెలీదు గాని, ఆ లోపల పిల్లలు పరుగెత్తుకు వచ్చి సుగుణని ఆడుకుందికి పిలిచారు. సుగుణ వెళూవుంటే తల్లి పిలిచింది. “అమ్మా, తల్లీ, సుగుణమ్మ తల్లీ, ఇలా ఒకసారి వచ్చిపో! నీకు ఇష్టమని చెప్పి బజార్నుంచి మైసూరుపాకు, లడ్డూ, జిలేబీ, మసాల దోసే అన్నీ తెచ్చాను. దా, తినిపో” అంది.
“ఒద్దమ్మా, మేష్టరూ, ‘ఊళ్లో కలరా ఉందీ, బజార్నుంచి ఏదీ తినొద్దూ’ అన్నారు” అంది సుగుణ.
“అలాగేః? అయితే అట్టే పెడతాలే. కలరా తగ్గింతరవాతే తిందువుగాని-” అంది కనకదుర్గమ్మగారు.
 
***
 
మర్నాడు రివాజు ప్రకారం సూర్యుడు ఉదయించాడు లోకం మీదికి. కొంతసేపటికి రావుబహదూర్‌గారు కూడా అదేపని చెయ్యడానికి గాను ముస్తాబై మీసాలను ఖుషామత్ చేసుకుంటున్నారు విలాసంగా.
వార్తాహరుడు వెంగళప్ప, ఆరోజు “శుభవార్త”, అది పడిన పత్రికా పట్టుకు చక్కావచ్చాడు – శ్రీమతే రామానుజాయనమః. అయ్యా! ఈ రోజు పత్రిక చూశారా? ఆరోగ్యపురంలో కలరా విజృంభణ” అంటూ.
“ఏ ఆరోగ్యపురం ఎక్కడయ్యా?
“అదేనండి. మెన్న ఆరోగ్యశాఖమంత్రి వచ్చి ఆరంభించి పోలేదూ – మన యింటి వెనకాల పేట? దాంటో 15మంది దాదాపు మరణఁవున్నూ,” మరో 15మంది – మరణమున్నూ.”
రావుబహదూర్‌గారు, ఆ! అని నిర్ఘాంతపోయేసరికి, మళ్ళీ ఆ శ్రమలేకుండా సుగుణ పరుగెత్తుకువచ్చి “నాన్న నాన్నా! అమ్మ డోక్కుంటోంది” అంది.
నాన్నగారు కంగారుపడ్దారు. “ఆ డోకులే! డోకులే!” అంటూండగా “శ్రీమతే రామానుజాయనమః. అయ్యా, ఆర్యోగపురంలోనే కాదు. అంతఃపురంలోకి కూడా ప్రవేశించింది” అంటూనే, రావుబహదూరుగారి వెంట తనూ పెరట్లోకి పరుగెత్తాడు వెంగళప్ప.
కనకదుర్గమ్మగారు, దొడ్ది వరండాలో ఒక సులకమంచంమీద కూర్చుని డోక్కుంటోంది.
“ఇంకేఁవుందండి! అయిపోయిందంది. ముంచుకొచ్చేస్తోందండి, మృత్యువు ముంచుకొచ్చేసిందండి. ఇహ నేను బతకను. ఓయమ్మో నేనిహ బతకను” అంటూ ఆపసోపాలు పడిపోతూంది.
“ఏవిఁటి వెంగళప్పా! చూస్తూ అలా నిలబడ్డావేం? వెళ్ళి డాక్టర్ని పిలుచుకురావయ్యా” అన్నాడు యజమాని కంగారుపడుతూ.
శ్రీమతే రామానుజాయనమః అంటూ వీధివైపు పరిగెత్తి వెంగళప్ప హాల్లో పని మనిషిని చూసి హడలేసి పో పొమ్మంటూ అంతలోనే ఎదురొచ్చిన తన భార్య శాంతను చూసి ఆపేశాడు.
“ఏమే! ఏమే! నువ్వెందుకే ఇక్కడికి చస్తున్నావ్! కలరానే కనకదుర్గమ్మగారికి కలరానే!” అన్నాడు.
“ఆ! కలరానా!” అంటూ శాంతమ్మ మరింత కంగారుగా లోపలికి బయల్దేరింది. వెంగళప్ప అడ్డు తగిలాడు. “ఇదిగో నువ్వింటికెళ్ళు. అది అంటువ్యాధే ! వాళ్ళకేం, వాళ్లో పిల్లను దత్తయినా తెచ్చుకున్నారు. మనకీ అదీ లేదు, వంశం నిలబడ్డానికి – పో ! పో చెప్తా” అన్నాడు.
శాంతమ్మ విసుక్కుంది. “చాల్లెండి ఇంతకాలం వాళ్ల ఉప్పుతిని, ఆపదలో ముఖం తప్పిస్తామా” అంటూ లోపలికి వెళ్ళిపోయింది. శ్రీమతే రామానుజాయనమః అనుకుంటూ వెంగళప్ప డాక్టర్ కోసం పరుగెత్తాడు.
శాంతమ్మ వెళ్ళేసరికి కనకదుర్గమ్మగారు “ప్రయాణ సన్నాహం”లో చాలా హడావిడిగావుంది. రావుబహదూర్‌గారి దగ్గర ప్రమాణాలు చేయించుకుంటోంది. పసిపిల్ల సుగుణ బిక్కమొహం పెట్టి తండ్రి వెనుక నిలబడివుంది.
“ఎమండి! పోతున్నాను. వెళ్ళిపోతున్నాను, చెప్పండి చేతిలో చెయ్యివేసి ప్రమాణం చేయండి. అమ్మాయిని పువ్వులో పెట్టి పెంచుతారు కదూ?”
“పెంచుతాను” అన్నాడు, భర్త దుఃఖం అణచుకుంటూ.
“నాకు ద్రోహం చెయ్యరు కదూ? మళ్లీ పెళ్ళి చేసుకోరు కదూ?” అందావిడ దీనంగా.
“చేసుకోను.”
“నేను పోయింతరవాత, ఆడదాన్ని కన్నెత్తి చూడరుకదూ?”
అంత విచారంలోనూ రావుబహదూర్‌గారు అదోరకంగా నవ్వాడు. “నువ్వుండగా మాత్రం చూశానా కనకం? ఇక జన్మజన్మలకి ఆడదాని మొహం చూడను” అన్నాడు.
“అయితే పోతాను. ప్రశాంతంగా పోతాను” అని అంతపని చేయబోయి, ఏడుపువచ్చి; అంతలో శాంతమ్మను చూసి, చెప్పి మరీపోదామని ఆగి, “శాంతమ్మక్కా! వచ్చేవా?” అంటూ బావురుమంది కనకదుర్గమ్మగారు.
“ఊరుకో దుర్గమ్మక్కా. ఊరుకో. అలా అధైర్యపడితే ఎలా” అంది శాంతమ్మక్క కంటతడి పెడుతూ.'”లేదు. ఇహ లాభం లేదు; ఆ దేవదేవుడి ఆజ్ఞ అయిపోయింది. వెళ్ళిపోతున్నాను… అదిగో. పుష్పకవిమానం కూడా వచ్చేసింది” అంది దుర్గమ్మక్క ఆశగా పైకిచూస్తూ.
“అమ్మా!” అంటూ సుగుణ తల్లి దగ్గరకు పోబోయింది.
ఆవిడ వెంటనే వారించింది. “అయ్యో అయ్యో! పిచ్చితల్లి! దూరంగా పోమ్మా. నా దగ్గరికి రావదమ్మా. ఈ గాలికూడా సోకకూడదన్నారు. పిన్ని దగ్గరకెళ్ళు. ….శాంతమ్మక్కా! మా చెల్లెలు పోతూ పోతూ సుగుణను నా కొప్పగించింది. నేను పోతూ పోతూ నీ చేతుల్లో పెడుతున్నాను. ఇహ దానికి తల్లయినా; తండ్రయినా నువ్వే… అది వఠ్ఠి పిచ్చితల్లి. ఆక లెరగదు. అన్నం తినడం తెలీదు. చారెడ్నెయ్యేసి దోసెడన్నం కలిపితే బలవంతాన తినేది! ఎలా పెంచుతావో ఏమో” అంది. వెంటనే భర్తకేసి తిరిగి “ఏవండీ ఇంకా అలా కూచున్నారేవండి! ఆ విల్లు కాయితాలు పట్రండి” అని వురమాయించింది.
“ఇప్పడవెందుకే” అన్నాడు భర్త, ఆవిడకి పోయిన ఊహ అందక.
“అయ్యో! ఆస్తంత నా పేర తగులడింది గదండీ! నాతో బాటు అదీ తగులడ్డం దేనికి ! తీసుకురండి. అమ్మాయి పేర రాయించి తీసుకురండి. నేపోయేలోగా అవి రిజిష్ట్రీ అయిపోవాలి. వెళ్ళండి” అంది.
డాక్టరు వచ్చినా, పరీక్షచేస్తున్నా ఆవిడ ధ్యాసంతా ఆస్తిమీదా, రిజిస్ట్రేషనుమీదా ఉంది. మరోమాట తలకి తోచదు. మరోకళ్లకి తోచనివ్వదు. పరీక్షపూర్తిచేసి డాక్టరుగారు ఆలోచిస్తూ నిలబడ్డారు.
“అయ్యా! డాక్టరుగారూ, ఈ విల్లు రిజిష్ట్రీ అయీదాకా నయినా ప్రాణాలతో ఉంటానా?” అందావిడ దీనంగా.
“అమ్మ మీ కలాటి ప్రమాదం ఏమీలేదండి.”
“అదే ఈ వైధ్యుల కొచ్చిన జబ్బు. చచ్చేదాకా, బతుకుతారనే చెబుతారు” అంది కనకదుర్గమ్మగారు, రుసరుసలాడుతూ.
“డాక్టరుగారూ, ఇంతకూ ఏమిటండీ! కలరాయేనా?” అన్నాడు రావుబహదూర్‌గారు అదుర్దాగా.
డాక్టరు తృప్తిగా మందహాసం చేశాడు. “మీ పూజ ఫలించింది. ఇవీ, మామూలు వాంతులు కావు. వేవిళ్ళు. వంశోద్దారకుడు పుట్టబోతున్నాడండీ మీకూ!” అన్నాడు.
రావుబహదూరుగారు ముక్కున వేలేసుకుని నిర్ఘాంతపోయాడు “ఆఁ!…” అంటూ.
కనకదుర్గమ్మ దుఃఖం, భయం క్షణాలమీద మాయమైపోయాయి. తన ఈ అఘాయిత్యపు ఆర్బాటానికైతేనేమి, ఇన్నాళకు బిడ్డతల్లి కాబోతున్నందుకైతేనేమి ఆవిడకి సిగ్గు ముంచెత్తుకొచ్చింది. చూసేవాళ్ళకి ‘ఎన్నాళ్ళకెన్నాళ్ళకు’ అనిపించేలా, చాలా కాలం తరువాత ఇన్నాళ్ళకు ఆవిడ సిగ్గుపడింది. చాలా అందంగా సిగ్గుపడింది.
“దుర్గమ్మకా! విన్నావా! సుగుణ వచ్చిన వేళావిశేషం. నీ కడుపున ఓ కాయ కాస్తూంది” అంది శాంతమ్మ, సంతోషంతో మొహం ఇంత చేసుకుని.
“ఊ! ఒకళ్ళ అదృష్టం ఎందుకవుతుందిలే. ఎన్ని నోములు నోచాను! ఎన్ని వ్రతాలు చేశాను, అన్నీ ఈనాటికి ఫలించాయి” అంది దుర్గమ్మక్క పుల్లవిరువుగా.
 
 
***
 

పరిచయాలు అక్కర్లేని సుప్రసిద్ధ రచయిత, సినీనిర్మాత శ్రీ ముళ్లపూడి వెంకటరమణ. ’50లలో ప్రస్థానం ప్రారంభించిన శ్రీయుతులు రమణ, బాపు తమ రాత-గీతల ద్వారా, సినిమాల ద్వారా ఒక తరాన్ని మెస్మరైజ్ చేసేశారని చెప్పవచ్చు. వారిమీదనున్న అపారగౌరవం చేతనే ‘హాసం’ నడిచినంతకాలం మేము ‘బాపురమణీయం’ అనే శీర్షిక నడిపాం. రమణగారి 8 సంపుటాల సాహితీసర్వస్వంలో చోటు చేసుకోని మూడు వెండితెరనవలలను ‘హాసం ప్రచురణలు’ ద్వారా వెలువరిద్దామన్న సంకల్పం మాకుంది. ‘ఇద్దరు మిత్రులు’ (1961) వెండితెర నవలను యిప్పటికే 23 వ ‘హాసం’ ప్రచురణగా వేశాం. ఈ ‘వెలుగు నీడలు’ వెండితెర నవలను మాకు సమకూర్చిన డా!!విజయమోహన్ రెడ్డి (అనంతపురం) గారికి ప్రత్యేక కృతజ్ఞులు.
వెండితెర నవల అంటే సినిమా స్క్రిప్టు కాదు. కెమెరా భాషించే మూగబాసలను, సంభాషణలలో అంతర్లీనంగా వుండే ధ్వనిని, పాత్రల చర్యల వెనుక నున్న తర్కాన్ని, కవిహృదయాన్ని పాఠకుడికి విప్పి చెప్పే, విశదీకరించే ప్రక్రియ. సినిమా అనేక కళల సమాహారం, పండితుడి నుండి పామరుడి వరకు వివిధ స్థాయిల్లో వుండే సినిమా ప్రేక్షకులకు రచయిత, దర్శకుడు ఉద్దేశించినవన్నీ చేరతాయన్న నమ్మకం లేదు. ఇటువంటి వెండితెర నవలలు ఆ ‘గ్యాప్’ను చక్కగా పూరిస్తాయి. రమణ వంటి వెండితెర నవలాకారుడు లభిస్తే ఎన్ని వన్నెచిన్నెలు అమరుతాయో చ(ది)వి చూడండి. ముఖచిత్రం, లోపలి బొమ్మలు శ్రీ బాపుగారివి. ఉపయోగించుకోనిచ్చినందుకు వారికి కృతజ్ఞతలు. శ్రీ అన్నపూర్ణా పిక్చర్స్ వారికి ధన్యవాదాలు.
 
       
కె.ఐ.వరప్రసాద్‌రెడ్డి
ప్రచురణకర్త


వెలుగు నీడలు
 
ఆంగ్ల సామ్రాజ్యం మీద అస్తమించాడనుకున్న రవి, చివరకు మాట దక్కించకుండా అంతపనీ చేసి ఊరుకున్నాడు. ఆయనటు దిగగానే, ఇట్నుంచి తూరుపు ఖండ  పురవాసులమీద కొత్తసూర్యుడు ఉదయించాడు. రెండువందల ఏళ్లుగా నిద్రపోతున్న జాతి మేలుకొంది. జనులు తమ జీవితాలకూ, భావాలకూ పట్టిన బూజు దులిపివేసుకుని, వెల్ల వేసుకుని, కొత్తగాలి పీలుస్తున్నారు. అంతకాలం వాళ్ళని జోకొట్టిన ‘సర్’లు, రావుబహద్దర్‌లు ప్లేటు ఫిరాయించారు. రావు బహద్దర్ ఆర్.వెంకట్రామయ్యగారు మాత్రం ఇంకా, ‘రాజసేవే దేశసేవ’ అన్న జోలికి, పాట వరసగాని, మాటవరసగాని మార్చుకోలేదు. ఆయన పేరుకి పట్టుకు వేళ్లాడుతున్న బిరుదును  పట్టుకు వేళ్ళాడం మానలేదు. ఆ బూజు వదల్చదల్చుకోలేదు. భావాలకు పట్టుకున్న రాజసేవ బూజూ దులుపుకోలేదు. జనం వినడం మానేసినా, ‘రాజసేవే దేశసేవ’ అన్న చాటింపుగాని, జనం కొనడం మానేసినా తన పత్రికకు ‘రాజసేవ’ అన్న పేరూ, దాని తీరూగాని, కనీసం తన ‘జార్జిప్రెన్సు’ పేరుగాని మార్చుకోలేదు. ఆంగ్ల సామ్రాజ్యపు అస్తమయ సమయం సూర్యుడి ఆఖరు కిరణం. తన జీవితంలో దివ్యంగా ప్రకాశిస్తోందని ఆయనకు గట్టి అనుమానం. రావు బహదూర్ బిరుదును శిరసావహించవలసిందే తప్ప  త్రోసిరాజనేందుకు తనకు తాహతులేదని ఆయన తాత్పర్యం.
రావు బహదూర్ వెంకట్రామయ్యగారు చెన్ను తరిగినా, రొమ్ము విరుచుకునే తిరుగుతారు. బిరుదు మగాడిలాగే ఉంటారు. దర్జా అయిన విగ్రహం, ధాటి అయిన మాటాను. కళగల ముఖం. రాజసేవ పత్రిక పల్లకీని రాజసేవకుడు వెంకట్రామయ్యగారూ, ఆయన సేవకుడు వెంగళప్పగారూ జమిలిగా మోస్తున్నారు. ఎడిటర్, పబ్లిషర్ అండ్ ప్రింటర్ వెంకట్రామయ్యగారైతే, రిపోర్టర్, సబ్ఎడిటర్ అండ్ కంపోజిటర్ వెంగళప్ప. బోర్డుమీద చోటు చాలదు గాని, రాసుకోవాలంటే ఇంకా బోలెడు ఘనకార్యాలున్నాయి వెంగళప్ప చేసేవి – ట్రెడిల్‌మన్ (అనగా కాళ్ళు పడిపోయేలా అచ్చుయంత్రం త్రొక్కుట) బైండర్ (అనగా జబ్బలు పడిపోయేలా కాగితాలు మడతపెట్టుట). డిస్పాచ్‌క్లర్క్ (భుజాలు కుంగిపోయేలా అవన్నీ చిత్తుకాయితాల షాపుకీ, కొన్ని పోస్టాఫీసుకి మోసుకు వెళ్లుట) ఫ్రూఫ్ ఎగ్జామినర్ (అద్భుతమైన అచ్చుతప్పులుచేసి మొహం వాచేలా చీవాట్లు తినుట). రావు బహద్దూర్‌వారి పర్సనల్ సెక్రటరీ (ఆయన కంగారు మాటలకు లయబద్ధంగా గెంతులు వేయుట). రావు బహద్దూరుని అర్ధాంగి రావుబహద్దూరిణి కనకదుర్గమ్మగారు తిట్లు వమ్ము కాకుండా ఒళ్ళు తూట్లుపడేలా తినుట… పుస్తకంలో కూడా చోటు చాలదు గాని ఇంకా ఎన్నో ఉద్యోగాలున్నాయి రాసుకుందికి.
అయినా ఇవన్నీ రాసుకుంటూ కూర్చుందికి వెంగళప్పకి టైము చాలదు. శాయశక్తులా రోజుతూ, రొప్పుతూ పనిచేసినా (శక్తి, రోజడానికి అన్వయిస్తుంది), పత్రిక రావల్సిన రోజు దాటిపోయింది. ఈ వారం పత్రికలో చాలా ముఖ్యమైన వార్త వెళ్లవలసిఉంది – రావు బహదూరుగారి దత్తపుత్రిక పుట్టినరోజు.  పత్రికలో ఇలాటి ముఖ్యవార్తలు తాజాగా వెళ్ళక ఆలస్యం అయితే జనం ఏమనుకుంటారు? జన్మదినోత్సవం. ఇలాటి ముఖ్యవార్తలు తాజాగా వెళ్ళక ఆలస్యం అయితే జనం ఏమనుకుంటారు?
అంతకన్న ముఖ్యం ఇంట్లో హాహాకారాల మాటేమిటి? ఇంట్లో భార్య తన ప్రయోజకత్వం మీద నూరిపోసే వెటకారాలూ మిరియాలు భరించలేక, రావుబహదూర్‌గారు ధుమధుమలాడుతూ వచ్చేశారు ప్రెస్సుకి.
వెంగళప్ప గోళ్లు తింటంలేదు సరిగదా కొరుక్కుంటూ కూడా కూర్చోలేదు. కాలుకొద్దీ ట్రెడిల్ తొక్కుతున్నాడు.
అందువల్ల యజమానికేమీ పాలుపోక, ‘ఏమోయి వెంగళప్పా! ఏం చేస్తున్నావు’ అన్నాడు ఓరగా చూస్తూ.
తను ట్రెడిల్ తొక్కడం కళ్ళారా చూస్తూనే వున్నా, యజమాని అది భరతనాట్యం ప్రాక్టిసు అని అపోహపడి, ఇప్పుడు వద్దు అనవచ్చు; అంచేత ఎందుకైనా మంచిదని ఉన్నమాట చెప్పేశాడు వెంగళప్ప.
“శ్రీమతే రామనుజాయనమః కొడుతున్నానండి. కాలికొద్దీ కొడుతున్నాను” అన్నాడు కొట్టడం మానేసి, తలెత్తి చూస్తూ.
“అది సరేనయ్యా, పత్రిక ఈవేళైనా బయటకు వస్తుందా” అని అన్నారు రావుబహదూర్‌గారు, చిరుకోపంమీద చిరునవ్వు పులిమి.
విసుగుని వినయంగా పరిమార్చి మరీ జవాబిచ్చాడు వెంగళప్ప. “అయ్యా, బయట పూళ్ల కెళ్ళవలసిన కాపీలు రైలెక్కి యీ పాటికి సగం దూరం వెళ్ళిపోయింటాయి. మిగతావి, ఇవిగో కొడుతున్నాను. అయ్యా! తమరు ఇంటికి తీసుకువెళ్ళడానికి తాజాగా ఒక కాపీకొట్టి ఇస్తాను” అని శ్రీమతే రామానుజాయనమః అన్న ఊతపదం ఊతతో బలంకొద్దీ మరోకాపీ అచ్చుకొట్టి తీసి అందించాడు
రావుబహదూర్‌గారు పత్రికమీద, చిరంజీవి ఫోటో చూసి ఉప్పొంగిపోయారు. “ఆ! ఆ! భలే భలే! భేషుగ్గా పడిందయ్య అమ్మాయి ఫోటో” అన్నాడు.
“అది పడడం ఏమిటండి మనం అచ్చుకొట్టడంలో ఉందంతాను” అన్నాడు వెంగళప్ప ‘వినయం’ ఉట్టిపడేలా.
పత్రిక చూసి మురిసిపోవడంలో మునిగిపోయి ఉన్నాడు గాని, యజమాని గనుక, ఈ మాట అంటున్నప్పుడు, వెంగళప్ప మొహంలో ఆ వినయం, వందనం చూసి ఉంటే తక్షణం బోనసో, ఇంక్రిమెంటో ఇచ్చేసేవాడే, ఆనందం పట్టలేక, ఫోటో చూసి, దానికింద వార్త చదవసాగాడాయన. వెంగళప్ప వింటున్నాడు.
“దత్తపుత్రిక జన్మదినోత్సవం. రావుబహదూర్ వెంకట్రామయ్యగారూ, వారి సతీమణి శ్రీమతి శునకదుర్గమ్మ…’ తరవాత తను అచ్చుకొట్టని మాట వినబడింది – “ఆ ! వెంగళప్పా !” అని. శ్రీమతే రామానుజాయనమః అనుకుని సిద్దపడ్డాడు చీవాట్లకు.
“నీమతే గోవిందాయనమః ఏమిఁటయ్యా కనకదుర్గమ్మకి బదలు శునకదుర్గమ్మ అని కొట్టేవు?” అన్నాడు రావుబహద్దూర్‌గారు.
“అయ్యా ! అయ్యా ! అదా  ! అమ్మగారి పేరు చెప్పగానే నాకు ఎక్కడ నరాలక్కడ బిగుసుకుపోయి నవనాడులూ కుంగిపోయి, కాళ్ళూ చేతులూ చల్లబడిపోతాయి. ఏం చెయ్యమంటారు?”
రావుబహదూర్‌గారిక్కూడా అచ్చుతప్పు గురించి పట్టింపు ఉన్నట్టులేదు; అమ్మగారి గురించే. “ఏడిసినట్టే ఉంది. ఇది అమ్మగారి కంటబడితే ఇంకేమన్నా ఉందా? వెయ్యవయ్యా వెయ్యి,  సవరణచేసి వేరే ఇంకో కాపీ వెయ్యి” అన్నాడు.
“చిత్తం. ఇదిగో, క్షణంలో” అంటూ వెంగళప్ప సవరణ కార్యక్రమం ఆరంభించాడు.
“ఇది సరేనయ్యా, దేశం మీదకు వెళ్ళిన కాపీల సంగతి ఏం చేస్తావని” అన్నాడు ఎడిటరుగారు.
“దానికేముందండి. వచ్చేవారం సవరణ వేసేస్తే పోలే!”
“అంతేలే, అయ్యవారేం చేస్తున్నారయ్యా అంటే తప్పులు రాసి దిద్దుకుంటున్నారనీ – నీ నిర్వాకం ఎప్పుడూ ఇంతేగా, ఊఁ ఇవ్వు ఇవ్వూ, చూసుకున్నాను కాబట్టి సరిపోయింది” అంటూ పత్రిక పుచ్చుకుని స్వర్గసీమకు (గృహమేకదా) బయల్దేరారు.
ఇల్లు చాలా సందడిగా ఉంది. ఇల్లాలు కనకదుర్గమ్మగారు శాంత సక్కుబాయి కోవలో మనిషని చెప్పుకుందికి ఎంతమాత్రం వీలులేదు. పక్కవాళ్ళకి వినబడదేమో అని భయపడాల్సినంత వెల్లగా, మెత్తగా ఎన్నడూ మాట్లడదు. ఆవిడ మాట వినడానికి ఎవరూ చెవులు రిక్కించుకోరు.
రావుబహద్దూరుగారు ఇంటికి వెళ్ళేసరికి ఆవిడ చూడ ముచ్చటగా బొమ్మలూ;  ఆటవస్తువులూ చుట్టూ పరుచుకు కూర్చుంది. పనిమనిషి సత్తిని కేకేసి, చూచి మరీ పొమ్మంటోంది. అది పని చేసున్నానమ్మా అనేసరికి కేకలేస్తోంది. “పనీగినీ అన్నావంటే డిస్మిస్ చేసెస్తా. నేను చెప్పిందే పని – నువ్వు చేసేది కాదు. చూడు బొమ్మలన్నీ చూడు” అంది జబర్దస్తిగా.
పనిమనిషి మాటెలా ఉన్నా, రావుబహద్దూరుగారొచ్చి చూచి మురిసిపోయాడు. “అబ్బో అబ్బో… ఏమే, ఆ బొమ్మలన్నీ నీకా? అమ్మాయికా?” అన్నాడు సరసంగా.
“కాదు మీకు” అంది యిల్లాలు సుతారంగా.
“నీకేమో అనుకున్నాలే” అన్నాడు భర్త నీరసంగా.
“ఇంతకీ పత్రికేమైందీ?”
“ఇదిగో వచ్చేసింది.”
కనకదుర్గమ్మగారు పత్రిక అందుకుని చూసి, “అహా! ఎంచక్కా పడిందండి అమ్మాయి బొమ్మ” అంటూ ఉండగా మాటలోనే వచ్చేసింది కుందనబ్బొమ్మలాంటి అమ్మాయి సుగుణ “నాన్నా, నాన్నా” అంటూ.
“ఒచ్చేవా అమ్మా! ఒచ్చావా! నా బంగారు తల్లే. నా అపరంజి ముద్ద” అంటూ కనకదుర్గమ్మగారు లేచి పిల్లని యెత్తుకుని “ఏమమ్మ ఇంత ఆలస్యమయింది?” అంది.
“బడి ఇప్పుడే వదిలారమ్మా” అంది అపరంజిబొమ్మ.
కనకదుర్గమ్మగారికి బళ్ళమీద బళ్ళకొద్దీ కోపం వచ్చేసింది. “ఏం బళ్ళో, ఏం చదువులో, తెల్లారి పదిగంటలైతేగాని తెరవరు. మళ్ళీ అయిదూ అవకముందే మూసేస్తారు. ఎండలో వెళ్ళడం ఎండలో రావడమూను. పిల్లలు మాడి మసిబొగ్గులైపోతున్నారు” అంది. కోపం ఇంతదూరం వచ్చాక బళ్ళమీంచి భర్త మీదికి మళ్ళింది. “ఏమండి ! ఈ స్కూలు వేళలు కాస్త మార్పించలేరూ – పెద్ద రావుబహద్దర్ అంటూ మెడలోహటి తగిలించుకు తిరక్కపోతే -” అంది.
“ఆ! ఆ! ఎంతమాట! ఈ మెడలంటే ఏం సామాన్యమా ? రవి అస్తమించని ఆంగ్ల సామ్రాజ్య ప్రభువులు సగౌరవంగా పిలిచి సత్కరించి యిచ్చారు. ఏమనుకున్నావో!” అన్నారు. రావుబహద్దూరుగారు ఈ మాట మటుకు ఆయన మాటిమాటికీ ఇంతధాటిగా చెప్పకోకపోతే ఆవిడ ఎనాడో తిక్కతిరిగి అది కాస్తా తీయించవతల పారేసేదే!
అంతలో సుగుణ బొమ్మలు చూసి, “అమ్మా ఈ బొమ్మలన్నీ ఎవరికే? అంది.
“నీకేనే తల్లీ, నీకే ఇదిగో నీ ఫోటోకూడా వేయించాం పేపర్లో. బాగుందా?” అంటూ పిల్లకి పత్రిక చూపించింది.
సుగుణకి నచ్చలేదు. ఆ మాటే అనేసింది. “ఏం బాగోలా, నాన్న నువ్వు కూడా ఉంటే ఎంత బాగుండును”; అంది.
తల్లి ఉప్పొంగిపోయింది.  “నా తల్లే, నాతల్లే” అంటూ మెటికలు విరుచుకొని, “ఎవండీ వింటున్నారా, వింటున్నారా! అమ్మాయి పాటి తెలివితేటలు మీకు లేకపోయాయి” అంది.
రావుబహదూరుగారు ఒప్పేసుకొనే వాడేమో తెలీదు గాని, ఆ లోపల పిల్లలు పరుగెత్తుకు వచ్చి సుగుణని ఆడుకుందికి పిలిచారు. సుగుణ వెళూవుంటే తల్లి పిలిచింది. “అమ్మా, తల్లీ, సుగుణమ్మ తల్లీ, ఇలా ఒకసారి వచ్చిపో! నీకు ఇష్టమని చెప్పి బజార్నుంచి మైసూరుపాకు, లడ్డూ, జిలేబీ, మసాల దోసే అన్నీ తెచ్చాను. దా, తినిపో” అంది.
“ఒద్దమ్మా, మేష్టరూ, ‘ఊళ్లో కలరా ఉందీ, బజార్నుంచి ఏదీ తినొద్దూ’ అన్నారు” అంది సుగుణ.
“అలాగేః? అయితే అట్టే పెడతాలే. కలరా తగ్గింతరవాతే తిందువుగాని-” అంది కనకదుర్గమ్మగారు.
 
***
 
మర్నాడు రివాజు ప్రకారం సూర్యుడు ఉదయించాడు లోకం మీదికి. కొంతసేపటికి రావుబహదూర్‌గారు కూడా అదేపని చెయ్యడానికి గాను ముస్తాబై మీసాలను ఖుషామత్ చేసుకుంటున్నారు విలాసంగా.
వార్తాహరుడు వెంగళప్ప, ఆరోజు “శుభవార్త”, అది పడిన పత్రికా పట్టుకు చక్కావచ్చాడు – శ్రీమతే రామానుజాయనమః. అయ్యా! ఈ రోజు పత్రిక చూశారా? ఆరోగ్యపురంలో కలరా విజృంభణ” అంటూ.
“ఏ ఆరోగ్యపురం ఎక్కడయ్యా?
“అదేనండి. మెన్న ఆరోగ్యశాఖమంత్రి వచ్చి ఆరంభించి పోలేదూ – మన యింటి వెనకాల పేట? దాంటో 15మంది దాదాపు మరణఁవున్నూ,” మరో 15మంది – మరణమున్నూ.”
రావుబహదూర్‌గారు, ఆ! అని నిర్ఘాంతపోయేసరికి, మళ్ళీ ఆ శ్రమలేకుండా సుగుణ పరుగెత్తుకువచ్చి “నాన్న నాన్నా! అమ్మ డోక్కుంటోంది” అంది.
నాన్నగారు కంగారుపడ్దారు. “ఆ డోకులే! డోకులే!” అంటూండగా “శ్రీమతే రామానుజాయనమః. అయ్యా, ఆర్యోగపురంలోనే కాదు. అంతఃపురంలోకి కూడా ప్రవేశించింది” అంటూనే, రావుబహదూరుగారి వెంట తనూ పెరట్లోకి పరుగెత్తాడు వెంగళప్ప.
కనకదుర్గమ్మగారు, దొడ్ది వరండాలో ఒక సులకమంచంమీద కూర్చుని డోక్కుంటోంది.
“ఇంకేఁవుందండి! అయిపోయిందంది. ముంచుకొచ్చేస్తోందండి, మృత్యువు ముంచుకొచ్చేసిందండి. ఇహ నేను బతకను. ఓయమ్మో నేనిహ బతకను” అంటూ ఆపసోపాలు పడిపోతూంది.
“ఏవిఁటి వెంగళప్పా! చూస్తూ అలా నిలబడ్డావేం? వెళ్ళి డాక్టర్ని పిలుచుకురావయ్యా” అన్నాడు యజమాని కంగారుపడుతూ.
శ్రీమతే రామానుజాయనమః అంటూ వీధివైపు పరిగెత్తి వెంగళప్ప హాల్లో పని మనిషిని చూసి హడలేసి పో పొమ్మంటూ అంతలోనే ఎదురొచ్చిన తన భార్య శాంతను చూసి ఆపేశాడు.
“ఏమే! ఏమే! నువ్వెందుకే ఇక్కడికి చస్తున్నావ్! కలరానే కనకదుర్గమ్మగారికి కలరానే!” అన్నాడు.
“ఆ! కలరానా!” అంటూ శాంతమ్మ మరింత కంగారుగా లోపలికి బయల్దేరింది. వెంగళప్ప అడ్డు తగిలాడు. “ఇదిగో నువ్వింటికెళ్ళు. అది అంటువ్యాధే ! వాళ్ళకేం, వాళ్లో పిల్లను దత్తయినా తెచ్చుకున్నారు. మనకీ అదీ లేదు, వంశం నిలబడ్డానికి – పో ! పో చెప్తా” అన్నాడు.
శాంతమ్మ విసుక్కుంది. “చాల్లెండి ఇంతకాలం వాళ్ల ఉప్పుతిని, ఆపదలో ముఖం తప్పిస్తామా” అంటూ లోపలికి వెళ్ళిపోయింది. శ్రీమతే రామానుజాయనమః అనుకుంటూ వెంగళప్ప డాక్టర్ కోసం పరుగెత్తాడు.
శాంతమ్మ వెళ్ళేసరికి కనకదుర్గమ్మగారు “ప్రయాణ సన్నాహం”లో చాలా హడావిడిగావుంది. రావుబహదూర్‌గారి దగ్గర ప్రమాణాలు చేయించుకుంటోంది. పసిపిల్ల సుగుణ బిక్కమొహం పెట్టి తండ్రి వెనుక నిలబడివుంది.
“ఎమండి! పోతున్నాను. వెళ్ళిపోతున్నాను, చెప్పండి చేతిలో చెయ్యివేసి ప్రమాణం చేయండి. అమ్మాయిని పువ్వులో పెట్టి పెంచుతారు కదూ?”
“పెంచుతాను” అన్నాడు, భర్త దుఃఖం అణచుకుంటూ.
“నాకు ద్రోహం చెయ్యరు కదూ? మళ్లీ పెళ్ళి చేసుకోరు కదూ?” అందావిడ దీనంగా.
“చేసుకోను.”
“నేను పోయింతరవాత, ఆడదాన్ని కన్నెత్తి చూడరుకదూ?”
అంత విచారంలోనూ రావుబహదూర్‌గారు అదోరకంగా నవ్వాడు. “నువ్వుండగా మాత్రం చూశానా కనకం? ఇక జన్మజన్మలకి ఆడదాని మొహం చూడను” అన్నాడు.
“అయితే పోతాను. ప్రశాంతంగా పోతాను” అని అంతపని చేయబోయి, ఏడుపువచ్చి; అంతలో శాంతమ్మను చూసి, చెప్పి మరీపోదామని ఆగి, “శాంతమ్మక్కా! వచ్చేవా?” అంటూ బావురుమంది కనకదుర్గమ్మగారు.
“ఊరుకో దుర్గమ్మక్కా. ఊరుకో. అలా అధైర్యపడితే ఎలా” అంది శాంతమ్మక్క కంటతడి పెడుతూ.'”లేదు. ఇహ లాభం లేదు; ఆ దేవదేవుడి ఆజ్ఞ అయిపోయింది. వెళ్ళిపోతున్నాను… అదిగో. పుష్పకవిమానం కూడా వచ్చేసింది” అంది దుర్గమ్మక్క ఆశగా పైకిచూస్తూ.
“అమ్మా!” అంటూ సుగుణ తల్లి దగ్గరకు పోబోయింది.
ఆవిడ వెంటనే వారించింది. “అయ్యో అయ్యో! పిచ్చితల్లి! దూరంగా పోమ్మా. నా దగ్గరికి రావదమ్మా. ఈ గాలికూడా సోకకూడదన్నారు. పిన్ని దగ్గరకెళ్ళు. ….శాంతమ్మక్కా! మా చెల్లెలు పోతూ పోతూ సుగుణను నా కొప్పగించింది. నేను పోతూ పోతూ నీ చేతుల్లో పెడుతున్నాను. ఇహ దానికి తల్లయినా; తండ్రయినా నువ్వే… అది వఠ్ఠి పిచ్చితల్లి. ఆక లెరగదు. అన్నం తినడం తెలీదు. చారెడ్నెయ్యేసి దోసెడన్నం కలిపితే బలవంతాన తినేది! ఎలా పెంచుతావో ఏమో” అంది. వెంటనే భర్తకేసి తిరిగి “ఏవండీ ఇంకా అలా కూచున్నారేవండి! ఆ విల్లు కాయితాలు పట్రండి” అని వురమాయించింది.
“ఇప్పడవెందుకే” అన్నాడు భర్త, ఆవిడకి పోయిన ఊహ అందక.
“అయ్యో! ఆస్తంత నా పేర తగులడింది గదండీ! నాతో బాటు అదీ తగులడ్డం దేనికి ! తీసుకురండి. అమ్మాయి పేర రాయించి తీసుకురండి. నేపోయేలోగా అవి రిజిష్ట్రీ అయిపోవాలి. వెళ్ళండి” అంది.
డాక్టరు వచ్చినా, పరీక్షచేస్తున్నా ఆవిడ ధ్యాసంతా ఆస్తిమీదా, రిజిస్ట్రేషనుమీదా ఉంది. మరోమాట తలకి తోచదు. మరోకళ్లకి తోచనివ్వదు. పరీక్షపూర్తిచేసి డాక్టరుగారు ఆలోచిస్తూ నిలబడ్డారు.
“అయ్యా! డాక్టరుగారూ, ఈ విల్లు రిజిష్ట్రీ అయీదాకా నయినా ప్రాణాలతో ఉంటానా?” అందావిడ దీనంగా.
“అమ్మ మీ కలాటి ప్రమాదం ఏమీలేదండి.”
“అదే ఈ వైధ్యుల కొచ్చిన జబ్బు. చచ్చేదాకా, బతుకుతారనే చెబుతారు” అంది కనకదుర్గమ్మగారు, రుసరుసలాడుతూ.
“డాక్టరుగారూ, ఇంతకూ ఏమిటండీ! కలరాయేనా?” అన్నాడు రావుబహదూర్‌గారు అదుర్దాగా.
డాక్టరు తృప్తిగా మందహాసం చేశాడు. “మీ పూజ ఫలించింది. ఇవీ, మామూలు వాంతులు కావు. వేవిళ్ళు. వంశోద్దారకుడు పుట్టబోతున్నాడండీ మీకూ!” అన్నాడు.
రావుబహదూరుగారు ముక్కున వేలేసుకుని నిర్ఘాంతపోయాడు “ఆఁ!…” అంటూ.
కనకదుర్గమ్మ దుఃఖం, భయం క్షణాలమీద మాయమైపోయాయి. తన ఈ అఘాయిత్యపు ఆర్బాటానికైతేనేమి, ఇన్నాళకు బిడ్డతల్లి కాబోతున్నందుకైతేనేమి ఆవిడకి సిగ్గు ముంచెత్తుకొచ్చింది. చూసేవాళ్ళకి ‘ఎన్నాళ్ళకెన్నాళ్ళకు’ అనిపించేలా, చాలా కాలం తరువాత ఇన్నాళ్ళకు ఆవిడ సిగ్గుపడింది. చాలా అందంగా సిగ్గుపడింది.
“దుర్గమ్మకా! విన్నావా! సుగుణ వచ్చిన వేళావిశేషం. నీ కడుపున ఓ కాయ కాస్తూంది” అంది శాంతమ్మ, సంతోషంతో మొహం ఇంత చేసుకుని.
“ఊ! ఒకళ్ళ అదృష్టం ఎందుకవుతుందిలే. ఎన్ని నోములు నోచాను! ఎన్ని వ్రతాలు చేశాను, అన్నీ ఈనాటికి ఫలించాయి” అంది దుర్గమ్మక్క పుల్లవిరువుగా.
 
 
***
 
రచన: అంగులూరి అంజనీదేవి
http://www.angulurianjanidevi.com/
anguluri.anjanidevi.novelist@gmail.com

కాలాన్ని ఎవరూ ఆపలేరు. మంచీ` చెడూ లేకుండా మట్టిని ప్రోగు చేసే పిచ్చివాడిలా తనపని తను చేసుకుపోతుంది.  స్థిరమని భావించే ప్రతి వస్తువును హరించి వేస్తుంది.  వెంటనే వైద్యుడిలా మారి మంచిమందును అందిస్తుంది.
అన్వేష్‌ థర్డ్‌ సెమ్‌కి వచ్చాడు.
ఎం.బి.ఎ. లో అత్యంత ఆదరణ పొందుతున్న స్పెషలైజేషన్‌ ‘హూమన్‌ రిసోర్సెర్స్‌ మేనేజ్‌మెంట్‌’.  మానవ వనరులకి కంపెనీలలో ప్రాధాన్యం పెరిగేకొద్ది ఈ స్పెషలైజేషన్‌కి డిమాండ్‌ పెరిగింది.
అన్వేష్‌లో మంచి పోటీతత్వం, ఎదుటివారిని ఆకట్టుకునే నేర్పు, అద్భుతమైన కమ్యూనికేషన్‌ సామర్థ్యాలు వున్నందువల్ల అతన్ని హెచ్‌.ఆర్‌. మేనేజ్‌మెంట్‌ తీసుకొమ్మని అతని తండ్రి అమృతరావు సలహా యిచ్చాడు.
అన్వేష్‌కి కూడా మార్కెటింగ్‌, ఫైనాన్స్‌, సిస్టమ్స్‌ స్పెషలైజేషన్‌ల కన్నా హెచ్‌.ఆర్‌. మేనేజ్‌మెంట్‌ మీదనే ఇంట్రస్ట్‌ వున్నందువల్ల తండ్రి చెప్పినట్లు హెచ్‌.ఆర్‌. తీసుకున్నాడు.
* * * * *
వీసా త్వరగా రావటంతో దేవేందర్‌, అపురూపలకి వైజాగ్‌ వచ్చి దేదీప్య ను కలిసేంత టైంలేక వాళ్లనే ఎయిర్‌పోర్ట్‌కి రమ్మన్నారు. పెళ్లయిన తర్వాత వాళ్లు వైజాగ్‌ రాలేదని దేదీప్య అప్పుడప్పుడు బాధపడేది. యశోదర కూడా మీవాళ్లను నేను చూడనేలేదు దేదీప్యా! అనేది. అన్నయ్య,వదినతో అదే చెప్పి, ఫోన్లో యశోదరతో మాట్లాడిపించేది.  వాళ్లతో మాట్లాడిన రోజంతా దేదీప్యకి ఉత్సాహంగా వుంటుంది.
అపురూప, దేవేందర్‌, బాబు స్టేట్స్‌ వెళ్తుంటే సెండాప్‌ ఇవ్వటానికి దేదీప్య, దీపక్‌ హైదరాబాద్‌లో శంషాబాద్‌ ఎయిర్‌పోర్ట్‌కి వెళ్లారు. ఫ్లైట్‌కి రెండుగంటలు టైం వుందనగా చెకింగ్‌ కోసం వాళ్లు లోపలికి వెళ్లాక చాలాసేపు లోపలకి చూస్తూ బయటే నిలబడిరది దేదీప్య. కళ్లనీళ్లు పెట్టుకుంటుంటే దీపక్‌ విసుక్కున్నాడు. ఎవరైనా చూస్తారని ఎంత ఆపుకుందామన్నా ఆ కన్నీళ్లు ఆగటం లేదు. తనే కాదు అక్కడ తమ వాళ్లను ఫైట్‌ ఎక్కించటానికి వచ్చిన వాళ్లలో చాలామంది కన్నీళ్లు పెట్టుకుంటున్నారు. పెదవుల బిగువున దు:ఖాన్ని ఆపుకుంటూ కర్చీఫ్‌తో కళ్లను అద్దుకొంది.
‘‘దేదీప్యా! ఇక వెళ్దామా! వాళ్లు లండన్‌ వెళ్లేంతవరకు ఇక్కడే నిలబడదామా?’’ అన్నాడు చిరాగ్గా చూస్తూ.
భర్త కళ్లలోని చిరాకును తట్టుకోలేకపోయింది.
ఏదో భయం, తన వాళ్లు దూరమవుతున్నారన్న బాధ, ఎవరూ పూరించలేని ఆ వెలితిని ఆమె గుండె భరించలేక గట్టిగా ఏడ్వాలని వున్నా, అతని చిరాకును చూసి వెంటనే ఆ ఏడుపును ఆపుకునే శక్తిని కూడదీసుకొంది.
ఇంక తనకెవరూ లేరన్న భావం ఆమె కళ్లలో కన్పిస్తుంటే ఎవరూ లేని అనాదవు నువ్వు, పూర్తిగా నా మీద ఆధారపడి బ్రతికే పరాన్నజీవివి అన్నట్లుగా అతని కళ్లలో నిర్లక్ష్యం ఆమె గమనించకపోలేదు. భర్తంటే ఎలా వుండాలి? భార్యను ప్రేమతో లాలించాలి,భరించాలి. బాధపడ్తున్నప్పుడు అక్కున చేర్చుకోవాలి.‘నీకు నేనున్నా’నని భరోసా యివ్వాలి. కానీ దీపక్‌లో అలాంటిదేం కన్పించలేదామెకు.
ఇంటికెళ్లాక కూడా అతను అలాగే వున్నాడు.
ఇల్లు చిన్నదయినా, ఇంటి చుట్టూ వున్న ముళ్ల చెట్లను తీసేసి దేదీప్య పూల మొక్కల్ని పెంచడంతో ఇప్పుడా ఇల్లు పర్ణశాలలా వుంది.
మొక్కలకి నీళ్లు పోసి కడుపులో నొప్పిగా అన్పించటంతో లోపలకి వచ్చి పడుకొంది దేదీప్య.
‘‘ఏం పడుకున్నావ్‌?’’ దూరాన్నుండి చూసి దగ్గరకి రాకుండానే అడిగాడు దీపక్‌.
ఏం చెప్పాలో అర్థం కాక ‘‘ఒంట్లో బాగుండలేదండి! అందుకే పడుకున్నా’’. అంది ఆమె మాట ఆమెకే విన్పించేంత తగ్గు స్వరంతో…
అతని ముఖంలో మార్పొచ్చింది. కోపంగా చూశాడు.
ఇంతసేపు ఆ మొక్కలకి నీళ్లు పోస్తూ ఏడ్వకపోతే నాకు లంచ్‌ బాక్స్‌ రెడీ చేసి చావొచ్చుగా.’’ అన్నాడు వురిమి చూస్తూ.
ఈ మధ్యన అంటే అన్నయ్య వాళ్లు స్టేట్స్‌కి వెళ్లిన క్షణం నుండి అతని నోటి వెంట తరచుగా ఏడ్వడం, చావటం విన్పిస్తున్నాయి. ఆ మాటలంటేనే దేదీప్య కి నచ్చదు.
‘‘వంట చేశానండి,కాకపోతే బాక్స్‌లో పెట్టలేదు.ఈ ఒక్కరోజుకి మీరు పెట్టుకెళ్లండి.’’ అంది.
‘‘సరేలే! ఏంచేస్తాం! నీ  ఏడుపు ముఖం చూస్తూంటే నువ్విప్పుడిక లేచేట్లుగా లేవు. ఏం నొప్పో ఏమో నెలకి మూడు రోజులు ఏడ్వలేక నవ్వినట్లుగా వుంది నా పరిస్థితి. మెల్లగా లేచి రాత్రికి వంట చెయ్యి. నేను బయట తిని రాను.’’ అంటూ గొణుగుతూనే రెడీ అయి ఆఫీసుకెళ్లాడు దీపక్‌.  పైకి కన్పించడు కాని ఈ టైంలో అతనికి బాగా కోపం వస్తుంది.
దేదీప్య ఏం మాట్లాడలేదు. నొప్పితో మెలికలు తిరుగుతోంది. ఒళ్లంతా చెమట పట్టింది. టాబ్లెట్‌ వేసుకుంటే తగ్గుతుంది కాని అసలే కోపంతో వున్న అతను టాబ్లెట్‌ తెస్తాడన్న నమ్మకం లేదు. నొప్పి ఎక్కువగా వున్నా మౌనంగా భరిస్తూ, నడవాలన్నా వంగినడుస్తూ ఎంత బాధపడ్తున్నా అతనేం పట్టించుకోడు. పనిముట్టుకోడు. తనకెంత బాగాకపోయినా అతనికి బాక్స్‌ రెడీ చేస్తుంది. ఆ టైంలో టాబ్‌లెట్‌ తెచ్చివ్వాలని కాని, ఏదైనా తినటానికి బయట నుండి తెచ్చిపెట్టాలని కాని అనుకోడు. అసలామెవైపు కన్నెత్తి కూడా చూడడు. మూడు రోజులు గడిస్తే తనే లేస్తుంది లే అదెప్పుడూ వుండే నొప్పేగా దాని కోసం నేనెందుకు టెన్షన్‌ పడాలి అనుకుంటాడు. పైగా తప్పు చేసిన మనిషిని బెదిరించినట్లు కళ్లతోనే బెదిరిస్తుంటాడు.  భర్తంటే భయం తప్ప యింకే భావం కలగడం లేదు దేదీప్యకి.
దీపక్‌ ఆఫీసుకి వెళ్లాక ఆ రెండు గదులే విశాలంగా, మౌనంగా మారి పిన్‌డ్రాప్ట్‌ సైలెంట్‌గా అన్పిస్తున్నాయి.
ఒకటి రెండుసార్లు కిటికీలోనుండి పిలిచినా దేదీప్య మాట్లాడకపోవటంతో దేదీప్య దగ్గరికి వచ్చింది యశోదర.
దేదీప్య ను చూడగానే పరిస్థితి అర్థమైంది యశోదరకు.
వెంటనే పని మనిషిని పిలిచి దేదీప్య వేసుకునే టాబ్‌లెట్‌ తెప్పించింది. టీ పెట్టి దేదీప్య చేత తాగించింది. వేడినీళ్లు పెట్టి సాన్నం చేయ్యమని చెప్పింది. టాబ్‌లెట్‌ వేసుకొని స్నానం చెయ్యగానే నొప్పి తగ్గింది దేదీప్యకి.
యశోదరను చూస్తుంటే తన అత్తగారయిన భ్రమరాంబిక గుర్తొచ్చింది దేదీప్యకి.
ఒకసారి ఆఫీసుకు సెలవు పెట్టి వైజాక్‌కి దూరంగా వున్న పల్లెటూర్‌కి దేదీప్యను తీసికెళ్లాడు దీపక్‌. అది దీపక్‌ వాళ్ల సొంత ఊరు. అక్కడ దీపక్‌ అమ్మా, నాన్న, తమ్ముడు, అన్నయ్య, వదిన వాళ్లకో చిన్న బాబు వుంటారు.
దేదీప్య వచ్చిందని తెలియగానే ఆ ఊరిలోని కొంతమంది ఆడవాళ్లు…
‘‘భ్రమరాంబికా! నీ చిన్న కోడలు వచ్చిందటగా అప్పుడెప్పుడో పెళ్ళిలో చూసిందే మళ్లీ చూడలేదు. ఏమైనా విశేషమా! ఒళ్లేమైనా చేసిందా? చూసిపోదామని వచ్చాము.’’ అంటూ వచ్చారు.
‘‘రేపు రండి! చూద్దురు., అప్పుడే వెళ్లదులే వుంటుంది. స్నానానికి వెళ్లింది.’’ అంటూ వీధి గుమ్మంలోనే చెప్పి పంపటం లోపల బూజులు దులుపుతున్న దేదీప్యకి విన్పించి షాక్‌ తిన్నది.
షాక్‌ లోంచి తేరుకున్న దేదీప్యకి… వాళ్లు లోపలికి వస్తే పని డిస్టర్బ్‌ అవుతుందన్న అత్తగారి బాధ అర్థమైంది.
ఎప్పుడు దులిపారో ఏమో ఇల్లంతా బూజులమయం. దేదీప్యను చూడగానే బూజుకర్ర చేతికిచ్చి.
‘‘ఇల్లంతా కాస్త శుభ్రం చెయ్యి.  ఏ పని చేద్దామన్నా నాకేమో చేతులు నొప్పులు, మీ అక్కకేమో మెడనొప్పి.’’ అంది భ్రమరాంబిక.
దేదీప్యను చూడగానే తలకో గుడ్డ కట్టుకొని….
‘‘తలనొప్పిగా వుంది అత్తయ్యా! కాస్త నడుం వాలుస్తాను’’. అంది పెద్దకోడలు రుక్మిణి. ఎంతో కాలంగా పనిచేసి అలసిపోయి రెస్ట్‌ కోసం ఎదురుచూస్తున్న మనిషిలా… అంత రెస్ట్‌ లేకుండా పనిచేసివుంటే ఇంత బూజు ఎక్కడ నుండి వస్తుంది? అని మనసులో అనుకొంది దేదీప్య.
‘‘ సరే! రుక్మిణీ! నువ్వు పడుకో, దేదీప్య వుందిగా చేస్తుందిలే.’’ అంది భ్రమరాంబిక.
దేదీప్యను ఇంట్లో వదిలి వెళ్లిన దీపక్‌ యింకా ఇంటికి రాలేదు.
‘‘వంట చెయ్యి దేదీప్యా!’’అంటూ ఆర్డర్‌ వేసి, వీధి గుమ్మం దగ్గర అరుగు మీద కూర్చుంది భ్రమరాంబిక.
కొత్త కాబట్టి ఆ ఇంట్లో ఏ సరుకులు ఎక్కడున్నాయో అర్థం కాక బయట కూర్చుని వున్న అత్తగారి దగ్గరికి వెళ్లి అడిగి కనుక్కోవాలంటే కాళ్లు నొప్పులు పుడ్తున్నాయి దేదీప్యకి.
‘‘అదిగో అక్కడే వున్నాయి కదా! దాని ప్రక్కనే వున్నాయి చూడు.  కళ్లు సరిగా కన్పించవా నీకు?’’ అంటూ ఆవిడ దబాయింపుకి బిత్తరపోయింది.
‘‘మీ మామగారికి అల్సరుంది.  వేళకి తిండిపడాలి. నువ్వు నత్త నడక నడవకు.  కాస్త హుషారు నేర్చుకో’’ అంది తరుముతున్నట్లే భ్రమరాంబిక.
‘‘సరే అత్తయ్యా! నాక్కాస్త స్టౌ చూపించండి! ఇక్కెడెక్కడా కన్పించటం లేదు’’. అంది దేదీప్యకి పెద్దవాళ్లను గౌరవించడమే కాని, విసుక్కోవటం, వ్యంగ్యంగా మాట్లాడటం రాదు.
‘‘వుంటేగా కన్పించటానికి? ఇదేమైనా పెద్ద సిటీనా స్టౌలపై వండటానికి? వెనక పెరట్లో ఓ మూలకి పొయ్యి వుంది. పక్కన కట్టెలు వున్నాయి వెళ్లి చూడు’’. అంది ఆమె కూర్చున్న చోటు నుండి లేవకుండానే.
తనిప్పుడు కట్టెలపోయ్యిపై వంట చెయ్యాలా?’’ అనుకుంటూ కొయ్యబారిపోయింది దేదీప్య.
‘‘దాన్ని వెలిగించటం నాకు రాదు అత్తయ్యా!’’ అంది దేదీప్య చెప్పకపోతే అత్తయ్యకి అర్థం కాదని.
‘‘నేర్చుకో’’. అంది భ్రమరాంబిక తప్పించుకోవాలని చూస్తే ఇక్కడ కుదరదు అన్నట్లుగా.
స్టాచ్యూలా నిలబడిపోయింది దేదీప్య.
‘‘ఎలా నేర్చుకుంటుంది.  సిటీలో పెరిగినపిల్ల.  నువ్వు కాస్త వెళ్లి చూడు భ్రమరా!’’ అన్నాడు బలరామయ్య దేదీప్య వైపు జాలిగా చూస్తూ.
‘‘కోడల్ని వెనుకేసుకు రావటమంటే ఇదే’’. అంటూ వెళ్లి పొయ్యి వెలిగించింది భ్రమరాంబిక.
వంటలో హెల్ప్‌ తీసుకుందామని ఆ చుట్టు ప్రక్కల ఎక్కడ చూసినా రుక్మిణి కన్పించటంలేదు. కబుర్లు చెప్పుకుంటూ ఏ ఇంటికెళ్లి కూర్చుందో ఏమో.  అత్తగారికి వీథి అరుగు కధా కాలక్షేపమైతే, రుక్మిణి వెయ్యిళ్ల పూజారి. వాళ్ల మనస్తత్వాలు విచిత్రంగా తోచాయి దేదీప్యకి.  కష్టపడి ఒక్కతే వంట చేసింది. పొయ్యి సెగ అలవాటు లేక ఒళ్లంతా ఉడికినట్లైంది.
‘‘పొలంలో యూరియా చల్లాలి. పొలం వెళ్దాంరా దేదీప్యా!’’ అంది భ్రమరాంబిక దేదీప్యవైపు ప్రసన్నంగా చూస్తూ. ఆ చూపులు హాయిగా అన్పించాయి దేదీప్యకి. ఎప్పుడూ ఇలాగే వుండొచ్చు కదా అనుకొంది మనసులో దేదీప్య.
‘‘నేనెందుకుఅత్తయ్యా! మీరు వెళ్లండి! ఆయనొస్తే అన్నం పెట్టాలిగా. అంది బయటకెళ్లిన దీపక్‌ కోసం ఎదురుచూస్తూ.
‘ఎవరో ఒకరు పెడతారులే దేదీప్యా! రుక్మిణి కూడా లేదు. పొలంలో ఎక్కడ పని అక్కడే వుంది.’’ అంది బ్రమరాంబిక.
ఇక వెళ్లక తప్పలేదు దేదీప్యకి.
భ్రమరాంబిక పెద్దకొడుకు ఒకసారి కన్పించి, తర్వాత కన్పించలేదు. పొలంలో కూడా లేడు.
పొలంలోకి వెళ్లగానే కలుపు మొక్కల్ని పీకటం మొదలుపెట్టింది భ్రమరాంబిక.  దేదీప్యను కూడా పొలంలోకి దిగి తనలాగే చెయ్యమంది.  ఎండ చుర్రుమంటుంటే అత్తయ్య తోటి వంగి కలుపుమొక్కల్ని పీకింది దేదీప్య.
అక్కడ వుండేది అర ఎకరం పొలం.  ఆ పొలం కూడా సరిగా పండటం లేదని వాపోతూ దీపక్‌ దగ్గరకి వచ్చి నెలనెలా ఇంటి ఖర్చులని, పొలం ఖర్చులని చెప్పి డబ్బులు పట్టుకుపోతుంది భ్రమరాంబిక. పెద్దకొడుకు రాజకీయాలు మాట్లాడుకుంటూ కాలం గడుపుతుంటాడు.  బలరామయ్యకి వయసు మళ్లిందని ఫీలవుతుంటాడు.  వాళ్లలో ఒక్కరికి కూడా పనిపట్ల బాధ్యత లేదు.  అందుకే ఆరు ఎకరాల పొలం అర ఎకరం అయింది.
బావగారిని, తోడికోడల్ని చూస్తుంటే ఏ పనీ చేయకుండా అసలు ప్రయత్నమే చేయకుండా, నడవకుండా, అసలు నడవటమే రాకుండా గమ్యాన్ని చేరుకోవాలనుకునే వ్యక్తుల్లా అన్పించారు దేదీప్యకి.  వాళ్లకి కష్టం తెలియటం లేదు.  కన్నీటి విలువ తెలియటం లేదు.  దీపక్‌ దగ్గర డబ్బు పట్టుకెళ్లి ఖర్చుపెట్టుకోవడం తప్ప దాన్ని సంపాయించడం అంత తేలిక కాదన్న విషయం వాళ్లకి తెలియటం లేదు.
పగలంతా కష్టపడి ఒళ్లునొప్పులుగా వుండటంతో రాత్రికి తిండి తినాలనిపించక మజ్జిగ తాగింది దేదీప్య.
‘‘నువ్వు వండింది నువ్వే తినలేకపోతే మేమెలా తింటామనుకున్నావ్‌! రుక్మిణి వంట బాగా చేస్తుంది. ఇవాళ తలనొప్పివల్ల వండలేకపోయింది. రుక్మిణి చేస్తే మా దీపక్‌ కూడా కడుపునిండా తింటాడు.’’ అంటూ అంతసేపు కష్టపడి చేసిన తన వంటకి వంకబెట్టి, తనని తీసివేస్తూ, పెద్ద కోడల్ని పొగుడుతుంటే దిగ్భ్రాంతికి లోనైంది దేదీప్య.
పొలంలో ముళ్లులు గుచ్చుకొని అరికాలు నొప్పిగా వుంది. గడ్డి కోసే అలవాటు లేక చేతులు బొబ్బలొచ్చాయి. ముక్కుల్లోకి బూజులు పోయి దగ్గు వస్తోంది.
బస్సెక్కగానే ‘‘ఎందుకలా దగ్గుతున్నావ్‌?’’ అన్నాడు దీపక్‌
‘‘నిన్న బూజులు దులిపాను కదా! అందుకే కావొచ్చు. నాకు డస్ట్‌ ఎలర్జీ వుందండి!’’ అంది.
‘‘నీకీ రోగం కూడా వుందా?’’ అన్నాడు ఆమె ముఖంలోకి సరిగ్గా చూడకుండానే.  బాధనిపించింది దేదీప్యకి.
మాట్లాడకుండా మౌనంగా కూర్చుంది.
భర్త నుండి ఎప్పుడూ ఏమీ ఆశించకపోయినా ఇలాంటి టైంలో మాత్రం కాసింత ప్రేమని, లాలింపుని ఆశిస్తుంది.
ఈ రోజు యశోదర ఆంటీ రాకపోయివుంటే! టాబ్‌లెట్‌ లేక, నొప్పి తగ్గక, గవర్నమెంట్‌ హాస్పిటల్లో డాక్టర్లు  పట్టించుకోని అనాధరోగిలా పడివుండేది. పరాయి యశోదర అమ్మ అయింది.  అత్తేమో పరాయి దానిలా చూస్తోంది. యశోదర వైపు కృతజ్ఞతగా చూస్తూ….
‘‘ఆంటీ’’ అంది ఆర్థ్రత నిండిన స్వరంతో
వెంటనే దేదీప్య భుజంపై చేయి వేసి ఆప్యాయంగా నిమిరింది యశోదర.
‘‘ఎక్కువగా ఆలోచించకు దేదీప్యా! ఇవాళ మహిళా మండలి వాళ్లు మీటింగ్‌ వుందని పిలిచారు. వెళ్లొస్తాను’’. అంటూ లేచింది యశోదర. అలాంటి మీటింగ్‌లకి అప్పుడప్పుడు దేదీప్యను తీసికెళ్తుంది.  అలా వెళ్ళినప్పుడు దీపక్‌ ఆఫీసు నుండి వచ్చేలోపలే దేదీప్య ఇంట్లో వుండేలా చూస్తుంది యశోదర.
యశోదర వెళ్లగానే ఆ వాతావరణం నిశ్శబ్ద్దంగా మారింది. ఆ నిశబ్దాన్ని భరించలేక, నొప్పి తగ్గగానే ఎప్పటిలా తిరుగుతూ భర్త ఆఫీసు నుండి రాగానే అతని అవసరాలు తీర్చింది.
ప్రేమగా వెళ్లి భార్య పక్క కూర్చున్నాడు దీపక్‌. అతనలా కూర్చోవటం వల్ల నెల మొత్తం అతన్ని శ్రద్దగా చూసుకోగలిగే మానసిక శక్తి వస్తుంది ఆమెకి. ఆ రహస్యం అతనెప్పుడో తెలుసుకున్నాడు.
* * * * *
ప్రపంచాన్ని నిద్రలేపిన సూర్యుడు బారెడు  పైకి ఎక్కినా దీపక్‌ నిద్రలేవలేదు.   రాత్రిళ్లు సరిగా నిద్రపోయినా, పోకపోయినా అతను ఆఫీసు టైం వరకు నిద్రపోతూనే వుంటాడు.  ఏ మాత్రం డిస్టర్బ్‌ చేసినా దేదీప్యను కేక లేస్తాడు.  అందుకే  దేదీప్య అతను ఇంట్లో వున్నా లేనట్లే మూగ యాక్టర్‌లా తిరుగుతుంటుంది.
భర్త అలా నిద్రపోవటం దేదీప్యకి నచ్చదు. త్వరగా నిద్రలేచి జిమ్‌కో, జాగింగ్‌కో వెళ్లొస్తే బావుంటుంది కదా అనుకుంటుంది. ఒకసారి దీపక్‌తో చెప్పటం కూడా జరిగింది. ఆమె వైపు వింతగా ఓ చూపు చూసి, చిన్న పిల్లను చూసి నవ్వినట్లు నవ్వి వదిలేశాడు.
అతను బాగా డ్రింక్‌ చేసినప్పుడు, విపరీతంగా స్మోకింగ్‌ చేసినప్పుడు భరించలేక ‘ఇది అలవాటుగా, మారకముందే మానుకోండి ! ప్లీజ్‌!’ అని బ్రతిమాలినా’ ఈ సమస్యకి పరిష్కారం ఇది. అని చెప్పినా అతను వినడు.
అతనేం చేస్తున్నా, అతనెలా వున్నా తనకి సంబంధం లేనట్లు వుండలేక వాధించటమో, నచ్చచెప్పటమో చేస్తే అసహనంగా అరుస్తాడు.  పైగా ‘‘నీ కన్నా పెద్దవాడిని నేను. నాకు చెప్పేంతటి దానివా నువ్వు?’’ అంటూ కోపంగా చూస్తాడు. అదీ కాక చేస్తున్న పనిమీద మనసు నిలపకుండా ‘‘నాకెన్ని పనులు ఎన్ని ఆలోచనలు?’’ అని విసుక్కుంటాడు.
ఇతనే ఇలా వున్నాడే ఇక రాజకీయ నాయకులు, వ్యాపారవేత్తలు యింకెలా వుంటారో? వాళ్ల భార్యలకన్నా తనే బెటర్‌ కదా! అని మనసుకి సర్థి చెప్పుకుంటూ వంటగదిలో ఉల్లిగడ్డలు కోస్తున్న దేదీప్యకి కళ్లనీళ్లు వచ్చాయి.
“ఈ ఉల్లిగడ్డలేంటి రోజు నన్నిలా ఏడ్పిస్తాయి? దీపక్‌ కొట్టి, తిట్టి నన్ను ఏడ్పించటం లేదనా?’’ అని మనసులో అనుకుంటూ ఏం కూర వండాలో అర్థం కాక అయోమయంగా చూస్తోంది.
వంటకు సరిపోయ్యే సరుకులన్నీ దీపక్‌ ఒక్కసారిగా తేకపోవటంతో ఒకటి వుండి ఒకటి లేక వంట చేయ్యాలంటే చిరాగ్గా అన్పిస్తోంది.  అదేం అంటే ‘ఏదో ఒకటి చెయ్యి’ అంటాడు. ఏదో ఒకటి చెయ్యటానికి తన చేతిలో ఏమైనా అక్షయ పాత్ర వుందా? నాలుగువేళ్లు కలిస్తేనే పిడికిలి అన్నట్లు  అన్నీ వుంటేనే కదా వంట చేసేది. తను వెళ్లి తెస్తానంటే తన చేతికి డబ్బులివ్వటం మానేశాడు. అదేం అంటే ‘ఇప్పుడు నీకేం తక్కువైంది. మహారాణిలా ఇంట్లో కాలు బయటపెట్టకుండా బ్రతుకుతున్నావ్‌.’’ అంటాడు. ఎలాగోలా బ్రతకటమంటే ఇదే కాబోలు.  ఏది తెమ్మని చెప్పినా ఆఫీసు నుండి వచ్చేటప్పుడు మరచిపోయి వచ్చాను అంటాడు.  మళ్లీ వెళ్లి తెమ్మంటే బద్దకంగా ఫీలవుతాడు. అవసరమైనవి గుర్తు చేస్తే గొడవ పెట్టుకుంటాడు.  అతని  లాగా గొంతు పెంచి మాట్లాడడం ఆమెకి రాదు. అతను పెద్దగా మాట్లాడితేనే చుట్టు పక్కలవాళ్లు వింటారని వున్న ఒక్క కిటికీని గట్టిగా మూసుకుంటుంది.
నిన్న రాత్రి సరిగ్గా నిద్రలేక ఎప్పుడెప్పుడు నిద్రపోదామా అని ఆమె కళ్లు ఆశపడ్తున్నాయి. కాని భర్తకి లంచ్‌బాక్స్‌ సిద్ధం చెయ్యకుంటే నిప్పులు కురిపిస్తాడు. పక్కనే వున్న సింక్‌ దగ్గరకి వెళ్లి ముఖం మీద చల్లటి నీళ్లు చల్లుకొంది. నిద్రమత్తు వదిలింది.
నిన్న కరెంట్‌ పోవటంతో కాండిల్‌ వెలుగులో భోజనం చేసి పడుకుందామని డాబామీదకి వెళ్లారు. తిన్నాక పడుకున్న వెంటనే ఆ వెన్నెల్లో పిల్లతెమ్మరకి హాయిగా నిద్రపట్టింది దేదీప్యకి.
ఒక గంట గడవగానే….
‘‘దేదీప్యా! లే లోపలకెళ్దాం! ’’ అన్నాడు గాఢ నిద్రలో వున్న దేదీప్యను తట్టి లేపుతూ. . ఎంత నిద్రలో వున్నా నిర్దాక్షిణ్యంగా లేపుతాడు.  నిద్రలో వున్న మనిషిని సడన్‌గా లేపితే మళ్లీ నిద్రపట్టక అవస్థ పడ్తుందని ఆలోచించడు.
ఉలిక్కిపడి నిద్రలేచింది దేదీప్య.
‘‘ఇంకా కరెంట్‌ రాలేదు.  లోపలకెళ్లి ఎలా పడుకుంటామండీ?’’ అంది.
‘‘ఏంకాదులే పడుకోవచ్చు ఇలాగే మరచిపోయి నిద్రపోయామంటే మన మీద మంచు కురుస్తుంది. నీకు జలుబు చేస్తే, దానితో దగ్గొస్తే, ఆ తర్వాత జ్వరమొస్తే, అనవసరంగా హాస్పిటల్‌ ఖర్చులు నేను బేర్‌ చెయ్యలేను.’’  అంటూ ఆమెకన్నా ముందు దిండుపట్టుకొని క్రిందకెళ్లాడు.  దేదీప్యకిక తప్పలేదు.
లోపలకెళ్లి పడుకున్నారు. చీకటిగా వుంది గాలి లేదు. దోమలు జుమ్మంటున్నాయి. కొద్దిసేపు గాలి కోసం పేపర్‌పట్టుకొని విసురుకొంది.  దోమలు కుడుతుంటే దుప్పటి కప్పుకొంది. ఈ మధ్యనే తక్కువ రేటుకి ఇచ్చాడని దీపక్‌ రెండు దుప్పట్లు తెచ్చాడు.  చాలీ చాలని ఆ దుప్పట్లు కప్పుకుంటే కాళ్లుకప్పుకుంటే చేతులు, చేతులకి కప్పుకుంటే కాళ్లు బయటకొస్తున్నాయి. దోమలు ఎక్కడ కుడితే అక్కడ కొట్టుకుంటూ పడుకొంది.
‘ఏంటా చప్పుడు? నాకు నిద్రొద్దా?’’ అంటాడని భయంతో మెల్లగా సౌండ్‌ రాకుండా కొట్టుకుంటూ లేచి కూర్చుంది.
‘‘దోమలు ఎక్కువగా వున్నాయండి!’’ అని ఎప్పుడైనా అంటే చాలు వెంటనే ‘‘ఎందుకుండవు? అది నీ మహిమేగా. ఇంటి చుట్టూ పూలమొక్కల్ని పెంచావు. అదేదో కూరగాయల మొక్కల్ని పెంచినా ఖర్చుతగ్గేది. ఇప్పుడు చూడు దోమలెలా పెరిగాయో. కుట్టి, కుట్టి చంపుతున్నాయి.’’ అంటాడు. అప్పటి నుండి దోమలున్నాయని అనటం మానేసింది.
నిజానికి ఇంటి చుట్టు పక్కల మురికి కాలువలున్నాయి. చెత్తాచెదారం వుంది. మున్సిపాలిటీవాళ్లు పట్టించుకోరు.  ఇది దీపక్‌కి కూడా తెలుసు.
‘‘ఇంకెక్కడైనా మంచి ఇల్లు చూడండి!’’ అని దేదీప్య అంటే ….
‘‘పాష్‌ ఏరియాలో చూడాలంటే పర్స్‌ నిండా డబ్బుండాలి. అంతెక్కడుంది నా దగ్గర? నేనివ్వగలిగే ఈ అద్దెకి ఈ ఇల్లే ఎక్కువ. దీనికోసం కాళ్లు అరిగేలా తిరిగాను. నీకేం తెలుసు నా బాధ? ఏదో నోరుంది   కదాని అంటావు గాని అర్థం చేసుకొని మాట్లాడవు.’’ అంటాడు అప్పటి నుండి ఇంటి ప్రసక్తి తేవటం మానేసింది.
ఇంటి గురించే కాదు అతని దగ్గర ఏది మాట్లాడాలన్నా ఎలా వుండాలన్నా భయమే దేదీప్యకి. ఒకరోజు యశోదరతో మీటింగ్‌కి వెళ్లాలని తన డ్రస్‌ ఐరన్‌ చేయించుకొని దీపక్‌ని డబ్బులడిగితే ‘‘ఇంట్లోంచి బయటకి పోని నీకు ఐరన్‌ చేసిన బట్టలెందుకు? ఎలా కట్టుకున్నా గడిచిపోతుంది కదా! డబ్బులెందుకలా ఖర్చు చేస్తావ్‌?’’ అంటూ ముఖం అదోలా పెట్టుకున్నాడు.
దీపక్‌ లాంటి భర్త నీడలో` కొన్ని అభిరుచుల్ని చంపుకుంటేనే నల్లేరు మీద నడకలా హాయిగా సాగుతుంది జీవితం అని అర్థం చేసుకొంది దేదీప్య.
ఆఫీసుకి టైమయిందనుకుంటూ కప్పుకున్న దుప్పటిని విసురుగా తన్నేసి నిద్రలేచాడు దీపక్‌. లేవగానే టి.వి. పై వున్న  చలం స్త్రీ బుక్‌ని విసిరి నేలకేసి కొట్టాడు.
ఆ శబ్దానికి ఆలోచనలోంచి బయటకొచ్చిన దేదీప్య వంటగదిలోంచి తొంగిచూసింది.
క్రింద పడ్డ బుక్‌వైపు, అక్కడే నిలబడివ్ను దీపక్‌ వైపు చూస్తూ శిలాప్రతిమలా అయింది.
కావాలనే అతనా బుక్‌ని అలా విసిరికొట్టాడు. అతని పనులకి ఆ బుక్కేమి అడ్డురాదు. పుస్తకాలు చదవటం అతనికి ఇష్టం వుండదని తెలిసే అతను వున్నప్పుడు ఏ పుస్తకం ముట్టకోదు. రోజంతా గంటల తరబడి అతని సేవలోనే, అతని అవసరాలు తీరుస్తూనే గడుపుతుంది. బుక్స్‌ చదవటమంటే తనకిష్టమని తెలిసి కూడా తన ఇష్టాన్ని ఓర్వలేకపోతున్నాడు. గౌరవించలేక పోతున్నాడు.  ఆర్థికపరిస్థితిని అర్థం చేసుకొని అడ్జస్ట్‌ కావటం కష్టం కాదుగాని ఓర్వలేని తనాన్ని, సంకుచిత తత్వాన్ని భరించాలంటే బాధగా వుంటుంది.
 
వెంటనే వెళ్లి క్రిందపడ్డ పుస్తకాన్ని తెచ్చి వంటగదిలో పెట్టుకొంది. ఆ పుస్తకాన్ని నిన్ననే యశోదర దగ్గర నుండి తెచ్చుకొంది.
‘‘స్కూల్‌ కెళ్లే పిల్లలా పుస్తకాలు ముందేసుకుని కూర్చోటానికా నిన్ను పెళ్లి చేసుకొంది? ఇప్పటికే మొగుళ్ల మీద తిరగబడి పనులు చెయ్యకుండా మొండి కేస్తున్నారు. ఇంక ఈ పుస్తకాలు కూడా చదివితే మిమ్మల్ని మేమేదో కట్టేసి చితకబాదుతున్నట్లు ‘స్వేచ్ఛ’ కావాలంటారు. ఇంకెప్పుడూ ఇలాంటి పుస్తకాలు నా కంట పడటానికి వీల్లేదు.’’ అంటూ గట్టిగా ఆవేశంగా అరిచాడు.
అతని ఆవేశం చూసి అలాగే నిలబడిపోయింది.
అయినా పుస్తకాలు చదివేంత టైం తనకెక్కడుంది?  నిద్రలేచి నీళ్లు చల్లి ముగ్గేసిన దగ్గరనుండి రాత్రి పడుకునే వరకు ఏదో ఒకపని చేస్తూనే వుంటుంది. ఈ రోజు పనేకాదు రేపటి పని గురించి కూడా ఆలోచిస్తూ ఈ రోజు సరిగ్గా చేశానో లేదోనని,  చేసిన పనికి ఎన్ని వంకలు పెడ్తాడోనని కంగారు పడ్తూ బ్రతుకుతోంది.
అతనికి ఇష్టం లేదు కదాని పుస్తకాలు చదవటం మానేద్దామని ఎప్పటికప్పుడు అనుకుంటూనే వుంటుంది. అదేం ఆకర్షణో పుస్తకాలు కన్పిస్తే చేతులు వదలటం లేదు. ఏదైనా పొట్లంకు వచ్చిన పేపర్ని అయినా సరే త్వరత్వరగా కట్లు విప్పినట్లు విప్పి చదువుతుంది. అందులో తనకి దొరికే తృప్తిని చూస్తుంటే ఒక్కోసారి దేదీప్యకే దిగ్భ్రమ కలుగుతుంది. జీవితంలో అప్పటి వరకు తెలియందేదో తెలుసుకున్నానన్న ఆనందం ఆమెను చుట్టేస్తుంది.
‘‘దేదీప్యా! ఏమిటా పరద్యానం ? చెయ్యి కోసుకోగలవు.’’ అన్నాడు ఆమెనే చూస్తూ దీపక్‌.
ఉలిక్కి పడింది దేదీప్య.
‘‘నువ్వు వంట పూర్తి చేసి బయటకొచ్చేవరకు నాకు భయంగా వుంటుంది. నీ ద్యాసలో నువ్వుండి ఎక్కడ కాల్చుకుంటావో, ఎక్కడ కోసుకుంటావో అని. నీకేదైనా జరిగి హస్పిటల్‌కి వెళ్లాలంటే మాటలు కాదు. మందులు కాని, డాక్టర్ల ఫీజులు కాని తక్కువ వున్నాయా చెప్పు. ఏ రేట్లు  చూసిన అదిరిపోతున్నాయ్‌!’’
అనుకుంటూ అక్కడి నుండి కదలి బాత్‌రూంలోకి వెళ్లాడు.
ఎటుతిరిగినా దీపక్‌ మాటలు డబ్బు చుట్టే తిరుగుతున్నాయి. ఆప్యాయత,మమకారం, ఆ డబ్బును డామినేట్‌  చెయ్యలేక ఉసూరుమంటూ ఓ మూలన కూర్చున్నాయి.
ఒకప్పుడు`గోరింటపండిన ఆమె ఆరచేతులు మంకెనపువ్వుల్లా మెరుస్తుంటే మంచి మొగుడు వస్తాడని వదిన ఆటపట్టించేది. అది విని అన్నయ్య మురిసిపోయేవాడు. అన్నయ్య, వదిన చూపిన గారాబం, ప్రేమ, అడగకముందే అన్నీ తెచ్చి ఇచ్చేవాళ్ల ఔదార్యం కళ్లముందు మెదిలింది. దాని పక్కనే నేనున్నానంటూ బాగా ముదిరిన గందపు మాను పరిమళంలా, అభిరాం గుర్తొచ్చాడు. అతని జ్ఞాపకం మల్బరీ కొమ్మల్లోంచి వేలాడుతున్న తేనెపట్టును అప్పటికప్పుడు తననోటిలో పిండినట్లు అన్పించింది. తన మనసులో ఓ మూలగా అతన్ని ప్రతిష్టించుకొని ప్రేమించానని చెబితే అతను  తనను కాదన్న రోజున ఏడ్చి, ఏడ్చి సొమ్మసిల్లటం గుర్తొచ్చింది. ఒక్కక్షణం ఆ జ్ఞాపకాలన్నీ ఓ ప్రళయంగా మారి గతం గత: అన్నట్లు వెంటనే మాయమయ్యాయి.
కానీ ఇప్పుడామె మనసు దీపక్‌ చుట్టే పరిభ్రమిస్తోంది. అతను తనను ప్రేమగా చూసుకోవాలని అనుకుంటోంది. ప్రతి మనిషీ ప్రేమకావాలని ఎలా కోరుకుంటారో ఆమె కూడా దీపక్‌ నుండి ప్రేమను ఆశిస్తోంది. ఒక ఇంట్లో వుంటున్నప్పుడు ఈ ఆపేక్ష తప్పనిసరి. ఇద్దరి అవసరాలు ఒకరివి మరొకరు తెలుసుకోవటం ఎంతో అవసరం. అతను బయటకి చెప్పకపోయినా అతని మనసెరిగి ఆమె ప్రవర్తించేది కూడా ఆ  ప్రేమకోసమే.
ప్రేమంటే ఒక ఆర్థ్రత. గుండెను సున్నితంగా తాకే బావావేశం. ప్రేమంటే అవగాహన. ప్రతిక్షణాన్ని ఎదుటివైపు నుండి చూడగలిగే విశ్వసనీయత. మనకే తెలీని మన ఆలోచనల అయోమయంలో వెంటాడే ఏకాకితనంలో ‘నీకు నేనున్నా’నని అక్కున చేర్చుకునే ఆలంబన కానీ దీపక్‌ నుండి తనకి అలాంటి ప్రేమ దొరకటంలేదు.  ప్రేమలేని అనుబంధాన్ని కొనసాగించడమంటే ఇదేనా! సమాజం కోసం నటించడమన్నా ఇదే కావొచ్చు
భర్తలు ఎలా చూసినా కొంతమంది భార్యలు అన్నిటికి తమ దగ్గర జవాబులు వున్నట్లుగా భావించి సర్దుకుపోతుంటారు.
దేదీప్య కూడా ఇప్పుడు అదే పనిలో వుంది. ఎలా అంటే ఇలాంటివి పట్టించుకుంటే కుదరదని తెలసిన జ్ఞానిలా, స్థితప్రజ్ఞలా. నిస్తేజమైన చూపులతో, ఏ మాత్రం స్పందన లేని హృదయంతో వంటింట్లో తాళింపు మోతతో తన భవిష్యత్తును ఆవిష్కరిస్తున్నట్లు అలాగే నిలబడింది.
దీపక్‌ ఆఫీసుకి వెళ్లగానే అన్నయ్య, వదిన, బాబు గుర్తొచ్చారు.  ఫోన్‌ చేసి మాట్లాడదామంటే ఆమె దగ్గర డబ్బుల్లేవు. వాళ్లు ఫోన్‌ చేసినప్పుడు ‘పనిలేని వాళ్లలా ఏముంటాయి మాట్లాడటానికి? ’’ అంటూ ఏదో మొక్కుబడిగా మాట్లాడి కట్‌ చేస్తుంటాడు దీపక్‌’ ఒక్కోసారి వాళ్లు కాల్‌ చేసినా తనకి చెప్పడు.
ఈ రోజెందుకో తను చేస్తున్న పని తప్పనిసరై చేస్తున్నట్లు ఏ మాత్రం ఉత్సాహం లేకుండా బలవంతంగా చేసి అలసిపోయిన దానిలా కూర్చుంది. ఎంత అలసిపోయినా సరే ఏ పనీ తప్పటం లేదు దేదీప్యకు.
అతను ఇంట్లో వున్నంతసేపు దేదీప్య కూర్చున్నా, పడుకున్నా ఓర్వలేడు. ‘ఎప్పుడూ పడుకోవటమే గా నీ పని!’ అంటూ పొడిచినట్లు మాట్లాడతాడు. ఎవరైనా చూస్తే ‘ దీపక్‌కి  పనిపట్ల ఎంత అంకిత భావమో’ అనుకుంటారు కాని ‘అయ్యో పాపం! దేదీప్య అలసిపోతుందే’ అని మాత్రం అనుకోరు.‘ఈ ఇంటికి ఇల్లాలివి నువ్వే కాబట్టి ఇంటిని చక్కదిద్దాలి. ఇంటిపనంతా చచ్చినట్టు నువ్వే చెయ్యాలి’ అన్నట్లుగా చూస్తారు.
సంపాయించేది అతనే కాబట్టి డబ్బు మీద అధికారం కూడా అతనిదే. ఖర్చు పెట్టినా, అనుభవించినా అతనికే అర్హత వున్నట్లు ప్రవర్తిస్తుంటాడు.  ఇది మరీ ఇబ్బందిగా వుంది దేదీప్యకి.
ఇల్లంటే సుఖం, ఆనందం, ఆహ్లాదం, అని నమ్మిన దేదీప్యకి బట్టలుతకడం, ఇల్లు తుడవటం, వంటా`వార్పూ వచ్చిన వాళ్లకి మర్యాదలు చేసి పంపటం ఎక్కడ  ఏ లోపం కన్పించినా వాళ్లు దెప్పటం, వాళ్లు వెళ్లాక దీపక్‌ దేనిమీదో ఒకదానిమీద దెబ్బలాడటం. ఇదీ నిత్యకృత్యం.
ఆదమరచి నిద్రపోతున్న దేదీప్య ఫ్యాన్‌ ఆగిపోవటంతో గాలి రాక లేచి కూర్చుంది.
ఇదో దౌర్భాగ్యం! ప్రతి వ్యక్తిలో ఎంతటి దౌర్భాగ్యాన్నైనా భరించే శక్తి వుంటుందంటారు ఇదేనేమో. ఎంతగాఢ నిద్రలోవున్నా ఫ్యాన్‌ ఆపేసి బయటకెళ్లి కూర్చుంటాడు దీపక్‌.
బాధ, కోపం మిళితం కాగా, వాటిని అణచుకుంటూ బయట కుర్చీలో కూర్చునివున్న దీపక్‌ దగ్గరికి వెళ్లింది దేదీప్య.
‘‘మీరు నన్ను నిద్ర లేపాలనుకుంటే తట్టి లేపండి! అంతేకాని యిలా ఫ్యాన్‌ ఆపి లేపటం నాకు ఇబ్బందిగా వుంటుంది.’’ అంది.‘ ఇది నాకు ఇబ్బంది’ అని యింతవరకెప్పుడు ఇంత కచ్ఛితంగా చెప్పలేదు.
‘‘నిద్రపోయేవాళ్లను తట్టిలేపితే కంగారుపడ్తారని మా అమ్మ కూడా మమ్మల్ని ఇలాగే లేపుతుంది. లేకుంటే ఇరవైనాలుగు గంటలు ఫ్యాన్‌ తిరిగితే మా బాబేమైనా కోటిశ్వరుడా? మేం చాలా పద్దతుల్లో పెరిగాం’’అన్నాడు.
‘‘నేనేనా పద్దతుల్లో పెరగనిది?’’ అంది దేదీప్య ఆవేశంగా అంత ఆవేశంగా ఎప్పుడు మాట్లాడలేదు. ఈ రోజెందుకో ఆమె మార్పు ఆమెకే వింతగా వుంది.
‘‘డిస్కషన్‌ ఎందుకులే. లోపలకెళ్లి కాఫీ కలిపివ్వు.’’ అన్నాడు ప్రశాంతంగా. ఆమెను రెచ్చగొట్టుకోవడం ప్రస్తుతం తగని పనిగా భావించాడు.
లోపలకెళ్లి స్టౌమీద పాలు పెట్టి ఆలోచిస్తూ నిలబడింది దేదీప్య.
భార్య స్థానంలో వుండే ఏ అమ్మాయి అయినా తనలాగే వుంటుందా? రక్తం వుడుకుతున్నా నోరుమూసుకొని గుట్టుగా వుంటారా? లేక ఇంకొకలాగా వుంటారా?
‘‘ఏంటి ఆలోచిస్తున్నావ్‌! కాఫీ తెమ్మని అర్థగంట అయింది.’’ అంటూ లోపలకొచ్చాడు దీపక్‌.
నాకిప్పుడేం తక్కువైందని ఆలోచించాలి? పూచికపుల్ల పక్కన పెట్టని భర్తలు అక్కడక్కడ కన్పిస్తూనే వున్నారు. బార్యలకి ఇంట్లో పెత్తనం యివ్వకుండా పనిమనుషుల్లా చూసే భర్తల్నే చాలా ఇళ్లలో పూజిస్తున్నారు. బాత్‌ రూంలో లైటు ఆపటం మరచిపోయిందని దెబ్బలు తినే భార్యలు కొన్నిచోట్ల, నిశ్బబ్ధంగా ఏడుస్తూనే వున్నారు.  అని మనసులో అనుకుంటూ మౌనంగా వుంది.
‘‘పలకవేం?చెవుడు కూడా వచ్చిందా?’’ అంటూ గట్టిగా అరిచాడు దీపక్‌.
“చెవుడు కూడా వచ్చిందా? అంటున్నాడు. అంతకుముందు యింకేమైనా వచ్చిందా తనకు? అసలే ఆలోచనలో వున్న దేదీప్యకి ఇదో కొత్త డౌట్‌ తోడైంది.
‘‘సరే! సరే! నీకీ ఏడుపు కొత్తదేం కాదుగా పెళ్లైనప్పటి నుండి యిలా ఆలోచిస్తూనే గడుపుతున్నావ్‌! ఆ బుర్రలో ఏముందో ఏమో కనుక్కోలేక చచ్చిపోతున్నా. త్వరగా కానియ్‌! నాకవతల చాలా పనుంది.’’ అంటూ ఎప్పటిలా వెళ్లి కుర్చీలో కూర్చున్నాడు.
దీపక్‌ తన మీద ఎందుకింత డామినేషన్‌ చూపిస్తున్నాడు?  భర్తనన్న ఈగో వల్లనా? భర్తలంతా ఇలాగే వుంటారా? ఎప్పుడైన మాటకి మాట సమాధానం చెప్పందే నిద్రపోని తను దీపక్‌ ఎంత నొప్పించినా తనను కానట్లే నటిస్తుందేం?’’
‘‘దేదీప్యా!’’కేకేశాడు దీపక్‌. అయినా అతను కోప్పడటం తను బాధపడటం మామూలేగా అనుకుంటూ…
‘‘ఆ… వస్తున్నా!’’ అంటూ కాపీ తీసికెళ్లి దీపక్‌కి యిచ్చి, అతనేదో ఆ నెల బడ్జెట్‌ రాస్తుంటే చూస్తూ ఏదో గుర్తొచ్చిన దానిలా ….
‘‘నిన్న సినిమాకెళ్దామన్నారుగా! రెడీ అవుతాను. ఇవాళ వెళ్దామా?’’ అంది మెల్లగా దేదీప్య.  ఆమెకు ఇంట్లో వుండి బోర్‌గా వుంది. పెళ్లైన తర్వాత ఓ సరదా లేదు. భర్తతో బయటకెళ్లింది లేదు.
ఆమె మాటలకి చిరాకుపడ్తూ….
‘‘ఇప్పటికే ఈ జీతంతో అమ్మవాళ్లకెంత పంపాలి. ఇంట్లో ఎంత సర్దాలి. అన్నది అర్థంకాక చస్తుంటే ఇప్పుడ నీకు సినిమాలు, షికార్లు కావలసివచ్చాయా?’’ అన్నాడు.
చిన్నబుచ్చుకొంది దేదీప్య.
‘‘మనిషన్నాక బుద్దుండాలి కష్టం,సుఖం ఆలోచించే జ్ఞానం వుండాలి. నీకిప్పుడు కావలసింది సినిమాకెళ్ళాలన్న సరదా కాదు. సినిమా అంత అవసరం కూడా కాదు.’’ అన్నాడు దేదీప్యనే చూస్తూ కటువుగా.
దేదీప్య నేల వైపే చూస్తూ నిలబడింది.
‘‘నెలాఖరు కాబట్టి నా దగ్గర డబ్బుల్లేకపోయినా మొన్ననేగా ఇంట్లోకి ఏదో లేదని చెబితే తెచ్చిపెట్టాను. మళ్లీ సినిమా అంటే డబ్బులు సరిపోవద్దా?’’ అన్నాడు.
మససులో ముళ్లు దిగినట్లైంది. ఎందుకడిగానా అనుకొంది.
‘‘నీక్కూడా ఉద్యోగం వుంటే ఇవన్నీ లెక్కలోకి వచ్చేవి కావు. సినిమాకు వెళ్లాలన్నా, హోటల్‌కి వెళ్లి తినాలన్నా? ఎక్కడికైనా వెళ్లి సరదాగా తిరగాలన్నా ఆలోచించాల్సిన అవసరం రాదు.’’ అన్నాడు దీపక్‌.
‘‘ఆడవాళ్లు ఉద్యోగాలు చెయ్యటం మీ కుటుంబంలోనే లేదన్నారు పెళ్లప్పుడు.  మళ్లీ ఈ మాటలేంటి?’’ అంది దేదీప్య ఆశ్చర్యపోతూ.
ఆమె అలా అనగానే అతని ముఖంలో నెత్తుటి చుక్కలేనట్లు పాలిపోయింది.
‘‘చూడు దేదీప్యా! ఇన్ని రోజులు నీకు అర్థమైందో లేదో మళ్లీ చెబుతున్నా విను. నేను నా తమ్ముడ్ని చదివించుకోవాలి.  ఏ పనీ చేతకాని అమాయకుడైన మా అన్నయ్య ఫ్యామిలీని పోషించుకోవాలి. మా అమ్మానాన్నల బాద్యత కూడా నాదే.  ఇవన్నీ ముఖ్యంగా నేను చూసుకోవలసిన అవసరాలు. నీకు ఇంతకన్నా మెరుగ్గా బ్రతకాలని వుంటే ఏదైనా జాబ్‌ చెయ్యి.’’ అన్నాడు.
‘‘నా జాబ్‌ విషయం పక్కన పెట్టండి. అన్ని బాధ్యతలు మీవే అన్నట్లుగా మాట్లాడుతున్నారు. మీ అన్నయ్యకేం బాధ్యత లేదా? వాళ్లంతా రిటైరైన ముసలివాళ్లలా తిని కూర్చుంటే మీరేమో ఇక్కడ నన్ను…… అసలు నన్ను పెళ్లెందుకు చేసుకున్నారండీ! గాలిని భోంజేస్తూ బ్రహ్మచారిలా ఓ రూంలో వుండి మీ లక్ష్యాలను మీరు సాధించుకొని వుంటే సరిపోయేదిగా?’’ అంది.
‘‘వ్యంగ్యంగా మాట్లాడేవాళ్లంటే నాకు ఒళ్లుమంట. ఆడదానివి ఆడదానిలా నోరుమూసుకో.  మా ఫ్యామిలీ మ్యాటర్‌లో తలదూర్చకు ఇప్పుడే కాదు. ఇంకెప్పుడు కూడా….’’అన్నాడు సీరియస్‌గా.
‘‘మీతో కలిసి ఏడు అడుగులు నడచినప్పటి నుండి మీతోనే జీవితాన్ని పంచుకుంటున్నాను కదా! మీ ఫ్యామిలీ, నా ఫ్యామిలీ అంటూ విడివిడిగా రెండు ఫ్యామిలీలు వున్నాయా? తల్లిదండ్రులకి తిండిపెట్టొదని, ఫ్యామిలీ మెంబర్స్‌ని పట్టించుకోవద్దని నేను అనటం లేదు. నన్ను కూడా మీ మనిషిలా భావించి నా అవసరాలను కూడా గుర్తించాలి కదా?’’ అంది దేదీప్య.
‘‘నీ అవసరాలు తీరకపోతే….మీ అన్నయ్య దగ్గర నుండి వచ్చినప్పటి నుండి ఎలా బ్రతికావ్‌? అయినా నీతో వాదించే ఓపిక నాకు లేదు చేతనైతే జాబ్‌ చేసి చూపించు. లేదంటే నోరుమూసుకొని పనిచూడు.’’ అన్నాడు.
‘‘నాచేత జాబ్‌ చేయించాలన్న పట్టుదల యింత తీవ్రంగా వున్నప్పుడు మధ్యలోనా ఎం.బి.ఎ.ను డిస్టర్బ్‌ చేయకుండా వుండాల్సింది. ఇప్పుడు ప్రాజెక్టు వర్క్‌ చేస్తుండేదానిని. అది పూర్తయ్యాక ఏదో ఒక కంపెనీలో జాబ్‌ రావటానికి చాన్స్‌ వుండేది’’. అంది దేదీప్య ఏ మాత్రం కదలకుండా అక్కడే నిలబడి.
‘‘జాబ్స్‌ చేసేవాళ్లంతా ప్రొఫెషనల్సే అయినట్లు మాట్లాడకు. డిగ్రీలు చదివిన వాళ్లు కూడా జాబ్స్‌ చేస్తున్నారు.’’ అన్నాడు.
అతని మాటలు వింటుంటే ఆమోమయంగా వుంది దేదీప్యకి.  ఇప్పుడు తనేం చేయాలి? తనని తను పోషించుకోవటం కోసం ఉద్యోగం వెతుక్కోవాలా? వెతుక్కుంటే తప్పులేదు కాని అన్నయ్య తనకీ పెళ్లెందుకు చేసినట్లు! ఉద్యోగం చేసుకుంటూ తనని తను పోషించుకోటానికా? చాలమంది అమ్మాయిలు  పెళ్లి అవగానే తనకేదో పెద్ద ఉద్యోగం దొరికినట్లు భావిస్తుంటారు కదా! అదంతా నిజం కాదా! పెళ్లయితే చాలు అన్ని కష్టాలు తీరుతాయన్నట్లు అన్నయ్య, వదిన ఎంతగానో మురిసిపోయారు.  దీపక్‌ గవర్నమెంట్‌ ఎంప్లాయి అని కూడా అందరితో గొప్పగా చెప్పుకున్నారు.ఆ ధైర్యంతోనే వాళ్లు తనని దీపక్‌ చేతిలో పెట్టారు.
‘‘లోపలకెళ్లి తలుపేసుకొని ఆలోచించుకో. నేను బయటకి వెళ్తున్నా’’. అంటూ అతను బయటకెళ్లాడు. దేదీప్య లోపలకెళ్లింది.
* * * * *
యశోదర వాళ్ల అబ్బాయికి పెళ్లి బట్టలు కొనటం కోసం షాపింగ్‌కి వెళ్దామని చెప్పగానే దీపక్‌ని ఆఫీసుకి పంపి రెడీ అయి వెళ్లింది దేదీప్య.
కారు డ్రైవింగ్‌ దేదీప్య  చేస్తుంటే దేదీప్య  పక్కన కూర్చుంది యశోదర.
గొప్పపేరున్న క్లాత్‌షోరూం దగ్గరికి వెళ్లగానే కారాపింది దేదీప్య.
కారుదిగి వాళ్లిద్దరు షాపులోకి వెళ్లారు.
అక్కడ నిలబడి వున్న ఒక అబ్బాయిని చూపిస్తూ తన కొడుకు అలా వుంటాడని తగిన డ్రస్‌లు సెలక్ట్‌ చేద్దామని దేదీప్యతో చెప్పింది యశోదర.
ఇద్దరు కలసి యశోదర కొడుక్కి పెళ్లి బట్టలు సెలక్ట్‌ చేసి కొన్నారు. అలాగే కాబోయే కోడలికి కూడా కొన్ని నగలు, చీరలు కొన్నారు. కోడలిపట్ల యశోదరకి వున్న ప్రేమాభిమానాలు ఆమెకు సెలక్టు చేసిన నగలు, చీరల్లో కన్పించాయి. ఆ అమ్మాయి ఎవరో కాని బంగారు పూలతో పూజ చేసుకొనివుంటుంది అనుకొంది దేదీప్య.
షాపింగ్‌ చెయ్యటం పూర్తయ్యాక రెస్టారెంట్‌కెళ్లి కూర్చున్నారు. వాళ్ళెప్పుడు షాపింగ్‌కి వచ్చినా అదే రెస్టారెంట్‌కి వెళ్తారు.
వెయిటర్‌ రాగానే యశోదర ఆర్డర్‌ చేస్తూ దేదీప్య  కి ఏది ఇష్టమో చూడమని మెనూ కార్డుని ముందుకి జరిపింది.
పరధ్యానంగా వున్న దేదీప్య మెనూ కార్డుని చూడలేదు.  దేదీప్యకి ఇష్టమెనౖ ఐటమ్స్‌ ఏమిటో తనకి తెలుసు కాబట్టి వెయిటర్‌తో చెప్పి పంపింది యశోదర.
‘‘ఏంటి దేదీప్యా! అలా వున్నావు? ఏం జరిగింది? దీపక్‌ ఏమైనా అన్నాడా?’’ అంది యశోదర దేదీప్య చేయిపై తన చేయివేసి. ఆప్యాయంగా తడుముతూ.
యశోదర చేతి స్పర్శకి దేదీప్య మనసు కళ్లు చెమర్చాయి.
చిన్న, చిన్న ఆనందాలకి కూడా తనని దూరం చేస్తూ, ఎప్పుడు చూసినా తన మీద కోపంగా, విసుగ్గా వున్న దీపక్‌ తో తనకెంత అసంతృప్తిగా వుందో తల్లిలాంటి యశోదరకి అప్పుడప్పుడు చెప్పుకుంటుంది దేదీప్య .  భార్యా,భర్త అన్నాక ఆ మాత్రం అసంతృప్తి వుంటుందని అందమైన అబద్దం చెప్పి దేదీప్యను మభ్యపెట్టి ‘కొన్ని జీవితాలు ఇంతే’ అని మనసులో బాధపడ్తుంది యశోదర.
‘‘దీపక్‌ నన్ను జాబ్‌ చెయ్యమంటున్నాడు ఆంటీ’’ అంది దేదీప్య  .
‘‘అంత అవసరం ఏమొచ్చింది? అతనికి జాబ్‌ వుందిగా. నువ్వేమైనా కార్లు, బంగళాలు, నగలు, నాణ్యాలు అడుగుతున్నావా!’’ అంది యశోదర.
‘‘అదేం లేదాంటీ! తనవాళ్ల అవసరాలన్నీ ఆయనే చూసుకోవాలట.  అది ఆయన ఫ్యామిలీ అట. బాధ్యతట, నాకోసం నేను జాబ్‌ చూసుకోవాలట.’’ అంది క్లుప్తంగా.
దీపక్‌ అభిప్రాయం యశోదరకు నచ్చలేదు. అతని మాటలు దేదీప్యనెంత గాయపరిచాయో చూస్తేనే తెలుస్తోంది. దేదీప్యనే కాదు ఆత్మాభిమానం గల ఏ అమ్మాయినయినా ఆ మాటలు బాధపెడ్తాయి.
ఏ అమ్మాయి అయినా తనని ప్రేమిస్తూ, తనని భరించే భర్తను కోరుకుంటుంది. తనని తను అర్పించుకోవడం కూడా దాని కోసమే అంత బాధ్యత లేకుండా మాట్లాడిన దీపక్‌లో ఇకపై ప్రేమను, ఆప్యాయతను కోరుకోవడం వృధాప్రయాస.  ముఖ్యంగా భర్త దగ్గర ఏ భార్య అయినా తృప్తితో పాటు ఆర్థిక భద్రతను ఆశిస్తూ ఇష్టపూర్వకమైన ప్రశంస కోసం ఇంటెడు చాకిరీ చేస్తూ, ఆ ఇంటిని తన ప్రపంచంగా మార్చుకుంటుంది. అటువంటప్పుడు భార్యకు తెలియకుండా ఆర్థిక విషయాల్లో దీపక్‌ తన సొంత  నిర్ణయాలు తీసుకుంటూ అవి తన అవసరాలుగా, బాధ్యతలుగా మాట్లాడటం కూడా సమంజసం కాదు.
‘ఆంటీ! నాకు జాబ్‌ చెయ్యాలని వుంది. కానీ జాబ్‌ చేసుకుంటూ నా హడావుడిలో నేనుంటే ` ప్రతిరోజు చిన్న పిల్లాడిలా నా మీద ఆధారపడే దీపక్‌కి ఇబ్బంది అవుతుందేమోననిపిస్తుంది’’. అంటున్న దేదీప్య మాటలకి ఆశ్చర్యపోయింది యశోదర.
అతనెంత దూరం చేసి మాట్లాడినా, దగ్గరగా భావిస్తున్న దేదీప్యతో తనిప్పుడు ఏ మాత్రం అజాగ్రత్తగా మాట్లాడినా అపురూపమైన వాళ్లు కుటుంబ జీవనానికి అవసరమైన పునాదులు బీటలు వారిపోతాయి. పెద్దదానిగా తను చెప్పాల్సిన మాటలు తను చెప్పాలి అనుకొంది.
‘‘నీలాంటి వాళ్లు ఎంతమంది ఉద్యోగాలు చెయ్యటం లేదు చెప్పు. ఈ రోజుల్లో ఇద్దరు కలసి పనులు చేసుకుంటేనే కుటుంబం సవ్యంగా నడుస్తుంది.  మరి అలాంటి భద్రమైన భవితకోసం బాట వేసుకోవాలనుకున్నప్పుడు కాస్త సర్దుబాటు, కొన్ని ఇబ్బందులు తప్పవు. కాలక్రమేణ అన్నీ అవే సర్దుకుంటాయి.’’ అంటూ ఆత్మవిశ్వాసం నూరిపోసింది.
హోటల్‌ బిల్‌ పే చేసి ఇద్దరు వెళ్లి కారులో కూర్చున్నారు.
దేదీప్య కారు దిగుతుంటే ` భ్రమరాంబిక ఎప్పుడొచ్చిందో ఏమో దేదీప్య కోసం ఎదురు చూస్తోంది.
అత్తగారిని చూడగానే గబగబ వెళ్లి తాళం తీస్తూ.
‘‘బావున్నారా అత్తయ్యా! ప్రయాణం బాగా జరిగిందా?’’ అంది దేదీప్య
‘‘మా ప్రయాణాలు నీలాగా కారులో కాదుగా బావుండటానికి. ఎర్రబస్కెక్కి ఆగుతూ, ఆగుతూ వచ్చాను. ప్రాణం బేజారెత్తింది.’’ అంది కాస్త వ్యంగ్యంగా మరికాస్త విసుగ్గా.
దేదీప్య అదేం గమనించనట్లు ఆమె చేతిలో బ్యాగు అందుకొని…
‘‘లోపలికి రండి అత్తయ్యా! కూర్చోండి! ’’ అంటూ లోపలకి వెళ్లాక కుర్చీని కాస్త ముందుకు జరిపింది కూర్చోమన్నట్లు…
ఆమె కూర్చోలేదు.  మాటల్ని వెతుక్కుంటోంది. ఎలా మాట్లాడితే దేదీప్య ఎక్కువగా బాధపడ్తుందా అని.
‘‘మంచినీళ్లు త్రాగండత్తయ్యా!’’ అంటూ గ్లాసు పట్టుకొని దగ్గరకొచ్చిన దేదీప్య వైపు చూసి,
కసినంతా కళ్లలోకి తెచ్చుకుంటూ.
‘‘మొగుడ్ని ఆఫీసుకి పంపి, ఇల్లు`వాకిలి వదిలేసి కార్లలో తిరగమని మీ అన్నయ్య అమెరికా పోతూ చెప్పి వెళ్లాడా? ఇవేనా చదువుకున్న  లక్షణాలు?’’ అంటూ వీలైనంత కఠినంగా
భ్రమరాంబిక మాట్లాడుతుంటే కిటికీ అవతలవున్న యశోదరకు స్పష్టంగా విన్పిస్తూ స్థాణువై నిలబడిరది.
దేవుడు దేదీప్యకి అత్త విషయంలో కూడా అన్యాయం చేశాడనుకొని, తనవల్ల అనవసరంగా దేదీప్య మాటలు పడ్తుందన్న బాధతో వెంటనే వెళ్లి ఏ పని మీద దేదీప్యను బయటకు తీసికెళ్లిందో చెబుదామనుకొంది యశోదర.
‘‘ఆంటీ పిలిస్తే వెళ్లానత్తయ్యా!’’ అని చెప్పాలని నోటి వరకు వచ్చినా చెప్పకుండా ఆగిపోయింది దేదీప్య.  చెబితే యశోదరను కూడా ఏమైనా అంటుందేమోనన్న భయంతో. యశోదర అంటే దేదీప్యకి గౌరవం. గౌరవానికి అర్థం తెలియని భ్రమరాంబికకి యశోదరను దూరంగా వుంచాలన్నదే ఆమె అభిప్రాయం.
‘‘మామయ్యగారు బాగున్నారా అత్తయ్యా?’’ మెల్లగా ప్రశ్నించింది.
దేదీప్యను చుర చుర  చూస్తూ…
‘‘ఒక్క మామయ్యగారినే అడుగుతున్నావ్‌! నీ తోడికోడలిని, బావగార్ని, వాళ్ల పిల్లాడిని  అడగాలని తెలియదా? తెలియక కాదులే. వాళ్లంటే నీకు అసూయ.  నీ మొగుడి సంపాదన తింటున్నారని నీకు కక్ష. అయినా అంత కుళ్లెందుకు నీకు? ఇదేమైనా నీ బాబు సొమ్మా!  నా కొడుకు సొమ్ము! నిన్నగాక మొన్నొచ్చావ్‌! అంతా నీదేనన్నొన్నట్లు కులుకుతున్నావ్‌! అంత కుళ్లు వద్దు తగ్గించుకో.’’ అంది రాయి వెంట రాయి విసిరినట్లు మాటలతో కొడుతున్న భ్రమరాంబికను చూస్తుంటే ఆమెను ఎలా ఎదుర్కోవాలో అర్థం కాక కళ్ల నీళ్లు దూకుతున్నాయి  దేదీప్యకి.  బలవంతంగా ఆపుకుంటోంది.
‘‘నాకు నీ ఏడుపు చూసే ఓపికి లేదు.  ఆ యశోదరను పిలువు.  ఈ పద్దతి ఏమైనా బాగుందేమో అడుగుతాను.’’ అంది  భ్రమరాంబిక కోడలి మీద కోపాన్ని యశోదర పైకి మళ్లిసూ.
ఆ మాటను విన్నా విననట్లే వెంటనే కన్నీళ్లను కంట్రోల్‌ చేసుకుంటూ….
‘‘మీకు స్నానానికి నీళ్లు పెట్టమంటారా?’’ అంది దేదీప్య.
‘‘అట్టే దూరం లేకపోయినా ముదనష్టపు బస్సు ఎత్తెత్తి వేసింది. సప్తసముద్రాలు దాటివచ్చి ఇంటి ముందు మురిక్కాలవలో పడి చచ్చినట్లు ఇంటికొచ్చి కూడా ఈ మొక్కల మధ్య దోమల్తో కుట్టించుకుంటూ ఇప్పటిదాకా చచ్చాను. ఆ నీళ్లేదో త్వరగా పెట్టు.’’ అంది బ్రమరాంబిక.
‘‘సరే!’’ అంటూ అక్కడనుండి కదలబోతున్న దేదీప్య వైపు ఏదో గుర్తొచ్చినదానిలా చూస్తూ.
‘‘ఇదిగో…. మావాడేమైనా క్యాంపు కెళ్లాడా? టౌన్‌లోనే వున్నాడా?’’ అంది.
‘‘టౌన్‌ లోనే వున్నారు. ఇంటికొచ్చే టైమయింది.’’ అంటూ వంటగదిలోకి వెళ్లింది దేదీప్య. ఈ లోపల ఇల్లంతా కలియదిరిగి వచ్చింది భ్రమరాంబిక. ‘‘ఇంట్లో చాలా సామాన్లు వున్నాయి.  మావాడే                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 కొన్నాడా?  వున్న డబ్బంతా ఇలా తగలేస్తే సంసారమేం గడుపుతాడు? మాకేం పంపిస్తాడు?  పెళ్లికి ముందంటే సరే, ఇప్పుడు  నిన్ను కూడా మేపాల్సిన బాధ్యత వాడిమీద వుందిగా.  మేస్తే మేశావులే. వాడు ఆఫీసుకి వెళ్లాక కాస్త ఇంటి పట్టున పడివుండు. అటు, ఇటు పెత్తనాలకి పోతే ఇంటినెవరు కనిపెట్టుకుంటారు? ఈ సామాన్లకి కాపలా ఎవరుంటారు?’’ అంది భ్రమరాంబిక.
మాటకి మాట సమాధానం ఇవ్వాలంటే మనస్కరించని దేదీప్య మనసంతా ఛిద్రమైపోయింది.
విధివైపరీత్యంలా దురదృష్టం తోడై తన బ్రతుకును వాచ్‌మెన్‌ కన్నా హీనంగా మార్చటమంటే ఇదే కాబోలు. ఇంటెడు చాకిరీ చేస్తూ ఓ ముద్ద తిన్నందుకే వీళ్లిలా దెప్పిపొడుస్తున్నారే. వీళ్లసలు మనుషులేనా? పెళ్లయ్యాక ప్రతి పనిని డ్యూటీ లాగ చేస్తూ, సుఖ పడింది లేకపోయినా ఈ ఇల్లు తనది, ఈ ఇంటికి తను అధికారిణి అనుకొంది. అలా అనుకొని తను సాధించింది ఇదేనా? వూరికే తననేదో పోషిస్తున్నట్లు  ఇలా వీళ్ల మాటల్ని పడుతూ కుమిలి పోయేకన్నా తనకోసం తను ఉద్యోగం చేసుకుంటే తప్పులేదు.
పనంతా అయ్యాక రాస్తూ కూర్చుంది దేదీప్య.
‘‘ఏమిటి వదినా రాస్తున్నావు?’’ అంటూ అప్పుడే ఊరి నుండి వచ్చిన ఆమె మరిది పవన్‌ ప్రశ్నించాడు.
‘‘రా పవన్‌ కూర్చో బాగున్నావా? బాగా చదువుతున్నావా?’’ అంది పవన్‌ని చూడగానే ఆత్మీయంగా పలకరిస్తూ దేదీప్య.
‘‘బాగున్నాను వదినా!  మీరు ఎం.బి.ఎ. కంటిన్యూ చేస్తున్నారా?’’ అన్నాడు ఆమె రాస్తున్న వాటివైపు చూస్తూ.
‘‘లేదు పవన్‌! ఇవి మీ అన్నయ్య ఆఫీసు ఫైల్స్‌ ఆఫీసులో తన పెండిరగ్‌ వర్క్‌ తెచ్చి నన్ను రాయమన్నారు.  ఎలాగూ నేను ఖాళీగానే వున్నాను కదా! ‘‘అంది భర్తను సమర్థించుకుంటూ.
‘‘ఖాళీగా వుండటం దేనికి వదినా? మీరు కూడా ఏదైనా జాబ్‌ చెయ్యొచ్చుకదా?’’ అన్నాడు పవన్‌.
ఒక్క క్షణం పవన్‌వైపు చూస్తూ…
‘‘రేపటి నుండి నా ఉద్యోగం వేట ప్రారంభం అవుతుంది పవన్‌’’.  అంటూ నవ్వుతూ పవన్‌ తినటానికి ఏదైనా పెట్టాలని వంటగదిలోకి వెళ్లింది.
పవన్‌ వెళ్లి టీ.వి. చూస్తున్న తల్లి దగ్గర కూర్చున్నాడు.
* * * * *
యశోదర కొడుకు అభిరాం పెళ్లి లాలిత్యతో అతి ఘనంగా జరిగింది.  పెళ్లిలో అన్ని పనులు తనవే అయినట్లు యశోదర పక్కన తిరిగింది దేదీప్య. ఆమె తిరిగే విధానం చూసి చాలమంది దృష్టి దేదీప్య మీద పడకపోలేదు.
అభిరాంని యశోదర కొడుగ్గా చూసి ఎప్పుడూ చెందనంత దిగ్భ్రాంతి చెందింది దేదీప్య.  ప్రపంచం ఇంత చిన్నదా అని నివ్వెరపోతూ నిర్భావమైన స్థితిలో శిలలా వుండిపోయింది. అదంతా ఒక్క క్షణమే మరుక్షణమే మామూలుగా అయింది.
లాలిత్య మెడలో తాళి కట్టి, తలంబ్రాలు పోసిన క్షణం నుండి ఆమె కొంగు గాలి కొబ్బరాకు గాలిలా అతని మదిని పులకింపచేస్తోంది. ఆమె తన మనిషి అన్న భావన పెరిగి థ్రిల్లింగ్‌  గా వుంది. ఆమెను తనలో సగభాగంగా వూహించుకొని అపారమైన ప్రేమను పెంచుకున్నాడు. ఆమె మాట్లాడితే చెరువు గట్టు దగ్గర తామర పూలతో మాట్లాడుతున్నట్లు… నవ్వితే చిన్న,  చిన్న అలల సంగీతాన్ని విన్నట్లు ఫీలవుతున్నాడు.
రాత్రికి…….
‘‘తలనొప్పిగా వుందండి!’’ అని లాలిత్య చెప్పటంతో ఆ గదిలో వుండాలనిపించక వెళ్లి బాల్కనీలో కూర్చున్నాడు అభిరాం.
పాలార బోసినట్లున్న ఆ వెన్నెల్లో అతని మనసు వింతగా స్పందిస్తోంది. మీటితే పలికే వీణలా మారిన అతని గుండె పిలవగానే పలికే ప్రియునిలా మారి లాలిత్యనే చూస్తోంది. డోర్‌ తీసివుండటంతో లాలిత్య స్పష్టంగా అతను కూర్చున్న దగ్గరకి కన్పిస్తోంది. కన్నార్పకుండా ఆమెనే చూస్తున్నాడు. చూస్తున్నకొద్ది ఆమెతో కలసి సాగించబోయే జీవితం తేనె నింపిన డొప్పలా అన్పిస్తోంది. చీర కుచ్చిళ్ల దగ్గర నుండి ఆమె ముఖం వరకు అతని   కళ్లు ప్రేమతో అది పనిగా తడుముతూ కదులుతున్నాయి.  ఎక్కడ  ఏ నిధి దాగివుందోనన్నట్లు శోదిస్తున్నాయి.  ఏడు రంగుల ఇంద్రదనస్సు ఆరేసినట్లు కాన్వాసు మంచంపై నిద్దరోతున్న చిత్రంలా, పాలరాతి శిల్పంలా వున్న ఆమె ఒంటిపై ప్రకృతి పెట్టిన గొబ్బెమ్మల్లా కొండలు, కోనలు, కన్పిస్తుంటే అతని శరీరంలోని ప్రతి అణువు ఆమెను చేరుకోమని తొందరపెత్తున్నాయి.  ప్రపంచంలోని ప్రతి అందం తనముందు బలాదూర్‌ అన్నట్లుగా సవాల్‌   చేస్తూ ఆమె పెదవులు విల్లులా వంగి చంద్రకిరణాన్ని తలపిస్తూ మరింత రెచ్చగొడ్తున్నాయి.
అతను పుట్టాక ఎన్నో క్షణాలు గడచిపోయినా ఈ క్షణాలకున్న ప్రత్యేకత వాటికి లేదనిపిస్తోంది. తనలో ఇన్నాళ్లు కలిగిన మధుర భావాలకి ఈ క్షణాలు భాష్యం చెబుతున్నట్లున్నాయి. ప్రొద్దుటి నుండి ఆమెను చూస్తుంటే ఆ జడ, ఆ నవ్వు, ఆ నడక కోరిక కన్నా  ఆపుకోలేని అనురాగం కలిగి త్వరగా రాత్రి అయితే బాగుండని ఎదురుచూశాడు.
ఇక ఆగలేక అలాగే లేపి ఆమెను గుండెలకు హత్తుకోవాలని లేచి ఆమె వైపు వెళ్లాడు.  ఎన్నో యుగాలుగా తను అన్వేషిస్తున్న మనిషి ఆమేనన్న భావంతో అతని చెయ్యి ఆమెను తాకాలని తొందరపడ్తూ నిస్సంకోచంగా ఆమె నుదుటి మీదుగా ప్రయాణం చేసి, విరబూసిన అందాన్ని ప్రోది చేసుకున్నట్లున్న నడుము నుండి క్రిందకి దిగి నాజూగ్గా, ఒద్దికగా, బుద్దిగా వున్న ఆమె పాదాలను తాకుతూ వెంటనే ఆమె ముఖానికి దగ్గరగా వచ్చి ఆర్తిగా, ఆత్రంగా, అనురాగపూరితంగా ఆపుకోలేని తన్మయంతో ‘ఐలవ్‌యు లాలిత్యా!’’ అని లోపల అనుకుంటూనే పైకి అన్నాడు.
అమ్ముల పొదిని పోలిన ఆమె కనురెప్పలు విచ్చుకున్నాయి.  తన పర్మిషన్‌ లేకుండా, దొంగలా తనపైకి వంగినట్లు కన్పిస్తున్న అభిరాంని చూడగానే ఒకవిధమైన చులకన భావం,ఏవగింపు కలిగాయి లాలిత్యకి.
‘‘తలనొప్పిగా వుందని చెప్పానుగా. ఇలా వచ్చారేం? అర్థం చేసుకుంటారనుకున్నాను’’ అంటూ ఆమె చిరాగ్గా లేచి కూర్చోవటంతో అభిరాం నిరుత్తరుడయ్యాడు. ఆమె గొంతు ఎంత నెమ్మదిగా మాట్లాడినా కంచులా మోగింది.
వెంటనే సర్దుకొని ఆమె ముఖంలోకి చూడలేక చ.. చ.. సంస్కారం లేని వాడిలా తనేంటి ఇలా చేశాడు? అయినా తను తాకాలనుకున్నది తన బార్యనేగా.  అందులో ఇది తొలిరాత్రి. అని తనకు తను సర్ధిచెప్పుకొని, మళ్లీ బాల్కనీలోకి వెళ్లి కూర్చున్నాడు.
అభిరాం వైపు  ఏదోగా చూస్తూ `సేఫ్టిలేని ప్లేస్‌లో తనని తను దాచుకుంటున్నట్లు కాళ్ల దగ్గరున్న బ్లాంకెట్‌ను తల వరకు లాక్కుంది.
బ్లాంకెట్‌లో అందంగా ముడుచుకున్న లాలిత్య మౌన శిల్పంలా అన్పించి సన్నగా నవ్వుకున్నాడు.
ఒక మనిషి మీద భరించరాని ఇష్టం కలగటమంటే ఇదే కావొచ్చు. దీన్నే ప్రేమంటారా? అని మనసులో అనుకుంటూ టైం చూశాడు. అప్పటికే రెండు దాటింది. తెల్లవారే లోపల ఏ క్షణంలోనైనా నిద్రలేచి లాలిత్య తనవైపు చూసినప్పుడు ఆమెను మిస్సవుతానేమోనని కంటిమీద కునుకు లేకుండా చూస్తూ అలాగే కూర్చున్నాడు అభిరాం.
నాలుగు గంటలకి నిద్రలేచిన లాలిత్య బాల్కనీలో కూర్చుని తనవైపే చూస్తున్న అభిరాంని చూసి నెమ్మదిగా బెడ్‌ దిగి నడుచుకుంటూ అతని ముందుకెళ్లి నిలబడింది. ఆమె ముఖంలో ఎలాంటి భావం లేదు.
ఆమెనలా చూడగానే అమాంతం తన కుడి చేత్తో ఆమె నడుముని చుట్టేయబోయాడు అభిరాం.
‘‘అలా తాకితే నాకు చక్కలిగిలి.’’ అంటూ అక్కడోక్షణం కూడా ఆగకుండా గదిలోకి వెళ్లి నీళ్లు తాగి పడుకొంది. అతను ఆమె వెంట నడిచి.
‘‘మరి నీకు ఎలా తాకితే చక్కలిగిలి కాదో చెప్పు? ‘‘ అంటూ ఆమె పక్కన పడుకొని ఎదురుగా ఆమె ముఖంలోకి ముఖం పెట్టి చూశాడు. అతని మస్తిష్కంలోని ఊహలు, మదిలోని ఊసులు ఒకచోట చేరి హృదయాంతరాల్లో దాగివున్న సంతోషాన్ని ఉప్పెనలా ఎగజిమ్ముతున్నాయి. ఆమెకు చిరాగ్గా అన్పించి తన ముఖం పక్కకి తిప్పుకొంది.
‘‘నేన్నీకోసం రాత్రంతా నిద్రపోకుండా వెయిట్‌ చేస్తున్నా… ముఖమలా తిప్పుకుంటావేం.?’’ అన్నాడు.
ఆశ్చర్యంతో ఆమె కళ్లు ఆవులించాయి.
‘‘నాకోసమేనా? బాల్కనీలో అలా దెయ్యంలా కూర్చోకపోతే వచ్చి పడుకోవచ్చుగా.’’ అంది కొత్తపెళ్లి కూతురునన్న సిగ్గుగాని, భయం గాని ఏ మాత్రం లేకుండా.
షాకయ్యాడు అభిరాం.
* * * * *
అభిరాం ట్రైనింగ్‌ పూర్తికాగానే కొద్ది రోజులు హైదరాబాదులోనే ఒక కంపెనీలో పనిచేసి, పెళ్లయిన వెంటనే వైజాగ్‌లో మంచి కంపెనీలో జాబ్‌ వెతుక్కున్నాడు.
కొడుకు, కోడలు ఇకముందు తన దగ్గర వుండబోతున్నందుకు ఆనందంగా వుంది యశోదర, రాజశేఖరంలకు.
ఆ ఇంట్లో అభిరాం గది, పైన వుంటుంది. అతని గది, గదిచుట్టూ వాతావరణం, అతని అభిరుచికి తగినట్లుగా వుంటుంది. గదిలోంచి బయటకి రాగానే పువ్వులతో విరబూసిన గులాబి మొక్కలున్న కుండీలు వుంటాయి. దాని పక్కనే అతను రోజు జిమ్‌ చేసే గది వుంటుంది.  అందులో అతను యూజ్‌ చేసే డంబెల్స్‌ వుంటాయి.
ఉదయాన్నే గదిలోంచి బయటకు రాగానే పూలకి ‘హాయ్‌’ చెప్పి వాకింగ్‌కి వెళ్తూ… ఆ మొక్కలు వాడిపోటం చూసి బాగా ఫీలయ్యి లాలిత్యను కేకేశాడు అభిరాం.
మృదువుగా పిలిస్తేనే అంతంత మాత్రంగా పలికే లాలిత్య అతను గట్గిగా కేక వెయ్యటంతో తల కూడా తిప్పలేదు.  ఇక లాభం లేదనుకొని అతనే ఆమె దగ్గరకి వెళ్లాడు.
‘‘ఆ మొక్కలు చూడు నీళ్లు లేక ఎలా ఎండిపోతున్నాయో వాటికి నీళ్లు పోస్తే నీ తాత సొమ్ము ఏమైనా పోతుందా?’’ అన్నాడు గట్టిగా.
లాలిత్య మాట్లాడలేదు. నీళ్లు పోస్తాననలేదు, పొయ్యననలేదు.
‘‘చూడూ! ఆ మొక్కలు ఎప్పటిలా కళకళలాడాలి. నేను వాకింగ్‌కి వెళ్లి వచ్చేలోపల వాటికి నీళ్లు పొయ్యి.’’ అన్నాడు.
‘ఏం మీరు పొసుకోవచ్చుగా నాకు చెప్పకపోతే. ప్రొద్దున్నే చిన్న పిల్లాడిలా రోడ్డు మీద పరుగు తియ్యకపోతే వాటికి నీళ్లు పోస్తే తప్పేంటి? మళ్లీ దానికో ముద్దు పేరు ‘వాకింగ్‌’ అని పనులు మానేసి బయట తిరగటమంటే ఇదే.’’ అంది. బార్యంటే ఏమనుకుంటున్నారో వీళ్లు… మొక్కలకి నీళ్లు పోస్తూ, కుక్కలకి మాటలు నేర్పుకుంటూ వుండే హోంగార్డు అనుకుంటున్నారేమో అని మనసులో అనుకుంటూ.
‘‘నీకు మతి వుండే మాట్లాడుతున్నావా?’’ అన్నాడు ఎప్పుడూ చూడనంత వింతగా ఆమెను చూస్తూ…
లాలిత్య తనను ఏమన్నా భరిస్తుంది కాని ‘మతిలేదు’ అంటే మాత్రం సహించలేదు.మతిలేని పనులు తనేం చేసిందని అలా అన్నాడు? మాట్లాడకుండా మౌనంగా నేలవైపు చూస్తూ ఎడమ చేతిని నోటి దగ్గర పెట్టుకొని గోళ్లు కొరుకుతూ కూర్చుంది.
అభిరాం అక్కడ నుండి కదిలి వాకింగ్‌కి వెళ్లాడు.
అతనలా వెళ్లగానే… ‘రోజూ వీటికి నీళ్లెవరు పోస్తారు?’’ అని కసిగా అనుకుంటూ ఒక్క వుదుటన వెళ్లి ఆ గులాబి మొక్కల్ని పీకి… క్రింద నిలబడి తీగలపై వాళ్ల అత్తగారివి, మరిదివి, భర్తవి బట్టలు ఆరేస్తున్న దేదీప్య నెత్తిన పడేసింది. మట్టితో నిండిన వేళ్లతో వచ్చి టక్కున తన నెత్తినపడ్డ మొక్కల్ని చూసి ముందు దడుసుకొని తర్వాత పైకి చూసి….
‘‘మనుష్యులు కన్పించరా నీకు? పైన వున్నానన్న పొగరా?’’ అన్నట్లుగా చూసింది దేదీప్య. దేదీప్య చూపుల్ని చూసి, అందులో భావం అర్థమై తిక్కరేగింది లాలిత్యకి.
‘‘ఏంటలా చూస్తావ్‌? నిన్నేమైనా నేను చూశానా? మొక్కలేగా నెత్తిన పడింది. అదేదో కుండీ పడ్డట్లు చూస్తావెందకు?’’ అంది లాలిత్య.
‘‘ఏమిటి? కుండీ నా నెత్తిన వేస్తావా?’’ అంది దేదీప్య ఆశ్చర్యపోతూ
‘‘నేనేశానా? వేసినట్లే మాట్లాడతావేం.’’ అంది లాలిత్య.
‘‘వెయ్యి నీ పని చెబుతా.’’ అంది దేదీప్య.
‘‘ఏం చెబుతావ్‌, చచ్చివూరుకుంటావు’’ అంది లాలిత్య.
‘‘నీకేమైనా పిచ్చా?’’ అంది దేదీప్య.
‘‘నాకు పిచ్చి అంటావా? వుండు నీ పని చెబుతా’’ అంది లాలిత్య కోపంగా.
అసలే అంతకుముందు ఏదో అవసరమై పక్క గదిలోకి వెళ్తే అభిరాం జిమ్‌ చేసే డంబల్స్‌ కాలుకి తాకి గాయమై రక్తం కన్పించింది. అప్పటి నుండి తన ఒంట్లోంచి లీటర్‌ బ్లెడ్‌ పోయినంత బాధగా వుంది. ముందా డంబెల్స్‌ తెచ్చి దీని నెత్తిన పడెయ్యాలి. పీడా పోతుంది అని మనసులో అనుకుంటూ లోపలికి వెళ్లింది.
పెద్ద పెద్ద డంబెల్స్‌ని ఎత్తలేక స్మాల్‌ డంబెల్‌ని తెచ్చి సరిగ్గా దేదీప్య నెత్తిన వేయబోతున్న సమయంలో అప్పుడే అక్కడకి వచ్చిన అభిరాం చూసి పట్టుకున్నాడు. క్రింద నిలబడివున్న దేదీప్యను  కూడా అతను చూశాడు. అతని గుండె ఆగినంత పనైంది.
దేదీప్య అతన్ని గమనించకుండా తడి బట్టల్ని పిండి ఆరవేస్తోంది.
‘‘నువ్వెందుకిలా చేస్తున్నావ్‌? ఆ కుండీల్లో మొక్కలేమైనాయి?’’ అన్నాడు బోసిగా వున్న కుండీలవైపు చూస్తూ.
‘‘ఈ డంబెల్స్‌ని నా కాలు తాకి రక్తం వచ్చింది తెలుసా?’’ అంది  ప్రపంచంలోని బాధనంత ముఖంలోకి తెచ్చుకుంటూ.  కుండీల్లో మొక్కల సంగతి మాత్రం చెప్పకుండా…
‘‘వాటి దగ్గరకెళ్లి నిన్నెవరు పొడుచుకోమన్నారు?’’ అంటూ ఆమె చేతిలో డంబల్‌ని తీసి పక్కనపెట్టి.
‘‘ఏది చూడనియ్‌!’’ అంటూ ఆమె కాలు పట్టుకోబోయాడు.
శరాఘాతం తగిలిన దానిలా కాలు వెనక్కు లాక్కుంది. కాలు తాకితే యింకేమైనా వుందా? ముందు కాలు తాకి, తర్వాత ఇంకేమైనా తాకొచ్చు.
ఆమెనలా చూడగానే అచేతనుడయ్యాడు అభిరాం.
* * * * *
రోజులు శరవేగంతో కదులుతున్నాయి.
ఇందుమతికి ఒంట్లో బాగాలేదని తెలియటంతో రాజశేఖరంని తీసుకొని యశోదర వరంగల్‌ వెళ్లింది.
‘‘లాలిత్యా! రేపు నాకు! ఉప్నా, పెసరట్టు చేసిపెట్టు అమ్మగాని మామ్మ గాని ఎక్కువగా అవే చేస్తుంటారు.’’ అంటూ కళ్లు మూసుకొని పడుకున్నాడు అభిరాం.
లాలిత్య తన గోళ్లకున్న నెయిల్‌ పాలిష్‌ని రిమూవ్‌ చేస్తూ కూర్చుంది కాని చేస్తాననలేదు చెయ్యననలేదు.
ఉదయాన్నే అతను డైనింగ్‌ టేబుల్‌ దగ్గరకి రాగానే
బ్రెడ్‌ స్లయిసెస్‌కి జామ్‌ పూసి అభిరాం ముందుపెట్టింది.
‘‘ఇది నువ్వు తిను. నాకు ఉప్మా, పెసరట్టు తీసుకురా?’’ అన్నాడు.
‘ఉప్మా, పెసరట్టు వుంటే నేను కూడా తినేదాన్ని కదా! ఇది వుండబట్టే మీకు పెట్టాను.’’ అంది.
‘‘ఏం! చెయ్యలేదా?’’
‘‘అదెవరు చేస్తారండి! రుబ్బాలి చెయ్యాలి అదంతా పెద్ద పని. నావల్ల కాదు.’’ అంది.
‘సరే లే కనీసం కాస్త స్ట్రాంగ్‌గా ఫిల్టర్‌ కాఫీ అయినా చేసి యివ్వు తాగివెళ్తాను.’’అన్నాడు.
‘‘నా కసలే ఓపిక తక్కువ. ఈయన చెప్పేవన్నీ పెద్ద, పెద్ద పనులు.’’ అనుకుంటూ కిచెన్‌లోకి వెళ్లింది. స్మూత్‌గా వున్న ఆ ఫోరింగ్‌పై చెప్పుల కాళ్లతో టకటక నడుస్తుంటే ఒక్కోసారి జారిపడ్తుందేమోనన్న అనుమానం వస్తుంది అభిరాంకి.
గబ, గబ పాలల్లో బ్రూకలిపి తెచ్చి అతనికి యిచ్చింది. ఎప్పుడైనా అభిరాం బ్రూకాఫీ తాగడు. దాన్ని సిప్‌ చెయ్యగానే….
‘‘చీ… బ్రూ కలిపావా?’’ అన్నాడు.
మాట్లాడలేదు లాలిత్య.
‘‘నువ్వు నా కడుపు మాడ్చటానికే నా దగ్గరకొచ్చావు.’’ అంటూ  కప్పును గట్టిగా టీపాయ్‌ మీద పెట్టి మరోమాటకి అవకాశం యివ్వకుండా ఆఫీస్‌కి వెళ్లాడు.
ఆఫీసులో ఈ రోజు వర్క్‌లోడ్‌ ఎక్కువై తలనొప్పి వచ్చింది అభిరాంకి సాయంత్రం ఇంటికి రాగానే….
‘‘తలనొప్పిగా వుంది లాలిత్యా! కొంచెం టీపెట్టి యివ్వు.’’ అన్నాడు.
కొద్దిసేపు అయ్యాక ఫ్రిజ్‌ లోంచి కూల్‌డ్రింక్‌ తీసి గ్లాసులో పోసుకొచ్చి యిచ్చింది లాలిత్య.
దాన్ని చూడగానే అరికాలి మంట నెత్తిక్కినట్లు తిక్కరేగింది అభికి. కానీ ఆ టైంలో లాలిత్య తో మాటలు పెంచితే గెలవలేనని….
‘‘టీ చేసే ఓపిక లేకపోతే చెయ్యనని చెప్పొచ్చుగా కూల్‌డ్రింక్‌ ఎవరు తెమ్మన్నారు?’’ అన్నాడు కోపంగా అతని మాటలేమీ పట్టించుకోకుండా….
‘‘ఈ రాత్రికి వంట ఏం చెయ్యమంటారు?’’ అంది.
‘‘నేను చెప్పింది నువ్వు ఎప్పుడు చేశావని నన్ను అడుగుతున్నావ్‌! నీ ఇష్టమొచ్చింది చెయ్యి’’ అన్నాడు.
ఆ మాటలకి కనురెప్పల్ని అదోలా ముడిచి, మూతి సున్నాలా చుట్టి…
‘‘ఎందుకండీ అలా అంటారు? మీ కడుపు మాడుస్తున్నానని అందరు అనుకోవాలనా? మీరు బక్కగా  అయితే మీ మమ్మీ వచ్చి నా కొడుక్కి నా కోడలు అన్నం పెట్టలేదని నలుగురికి చెప్పుకోవాలనా? మీరిలా చేసేది?’’ అంటూ ఎప్పటిలా తన గొంతుని కంచుల మ్రోగించకుండా కాస్త మెత్తగా పలికింది.
‘‘ఇదీ మరీ బావుంది. చేసేదంతా చేసి, నేను చెయ్యమన్నవి చెయ్యకుండా  నన్నే అంటున్నావే. ఇంతకీ నీ బాధ నలుగురి కోసం, మమ్మీ కోసమే కాని నాకు వండి పెట్టలేదని కాదా?’’ అన్నాడు ఆశ్చర్యపోతూ.
‘‘మనం నలుగురి కోసం బ్రతకాలి కదా!’’ అంటూ అక్కడే నిలబడింది.
అసలే టైరయిపోయిన అభికి లాలిత్యతో మాటలు పెంచే ఓపికలేక ‘‘రా! కూర్చుని మాట్లాడుకుందాం!’’ అంటూ హాల్‌ వరకు తీసుకొని వచ్చి, ఆమెనక్కడ వదిలేసి తన గదిలోకి వెళ్లి డోర్‌పెట్టుకున్నాడు.
తనని అలా ఒంటరిగా వదిలి అతను గదిలోకి వెళ్లటంతో చిర్రెత్తుకొచ్చింది లాలిత్యకు.
గబ గబ డోర్‌ దగ్గరకెళ్లి బాదింది.
‘‘ఎందుకు డోర్‌ పగలగొడ్తావ్‌!’’ నువ్వు లోపలకి వస్తానంటే నేను కాదంటానా? రా . కూర్చో.’’ అంటూ డోర్‌ తీసి ఆమె చెయ్యి పట్టుకొని బెడ్‌ దగ్గరకి తీసుకెళ్లి కూర్చోబెట్టాడు.
జీవితం చాలా చిన్నది ఉన్న సమయంలోనే సంతోషంగా బ్రతకాలన్నదే అతని ఫిలాసఫి. అందుకే ఇన్నాళ్లూ ప్రకృతిని ఆరాదిస్తూ పరవశించాడు.  ఇప్పుడు భార్యను ఆరాదిస్తున్నాడు. కానీ లాలిత్య అతని పక్కనైతే పడుకుంటుంది కాని, దగ్గరకి తీసుకోవాలంటేనే ఒప్పుకోవటం లేదు. ఇప్పుడైనా ఒప్పుకుంటుందేమో అనుకొని.
‘‘నా తలనొప్పి ఎలాగూ టీతో తీరే యోగం లేదు. కనీసం ఇలా అయినా తీరుతుందేమో’’ అంటూ ప్రేమగా, మృదువుగా ఆమెను దగ్గరకి తీసుకోబోయాడు.
ఒక్కసారిగా లేచి నిలబడి దూరంగా జరిగింది.
‘‘ఎందుకే నీ జన్మ! నువ్వు దీనికి కూడా పనికిరావా?’’ అన్నాడు.
‘‘ అంటే నన్ను మీ అవసరాలకు వాడుకునే మిషన్‌లా చూస్తున్నారన్నమాట’’ అంది ముఖం కొశ్చన్‌ మార్క్‌లా పెట్టి….
‘‘వంట చెయ్యటం, చెట్లకి నీళ్లు పొయ్యటం, భర్తను సుఖపెట్టడం, యివన్నీ మిషన్లు చేస్తాయా?’’ అన్నాడు అభిరాం.
‘‘కానీ మీరు నన్ను అలాగే ఉపయోగించుకోవాలనుకుంటున్నారు.’’ అంటూ అక్కడే నిలబడితే అభి తనను బలవంతం చేసినా చెయ్యొచ్చన్న భయంతో…. వెంటనే.
‘‘సరే! తలనొప్పిగా వుందన్నారుగా మీరు పడుకోండి!’’ అంటూ నైస్‌గా ఆ గదిలోంచి జారుకుంది.
అభిరాం నుదుటి మీద చేత్తో రుద్దుకుంటూ బాధగా పడుకున్నాడు.
అభిరాంకి తన భార్య చక్కగా చీరకట్టుకొని, గాజులు వేసుకొని, తలలో మల్లెపూలు పెట్టుకొని, కళ, కళలాడుతూ వుండాలని ఆశ. ఒక్కరోజు కూడా అలా వుండదు.
‘‘ఇదేం పద్దతి లాలిత్యా?’’ అంటే
‘‘నా పద్దతి ఇంతే, అయినా నా పద్దతికేం?’’ అంటుంది.
ఏ విషయం మాట్లాడబోయినా ఆసక్తిగా వినదు. గోళ్లు కొరుక్కుంటూ కూర్చుంటుంది.
తను ఆఫీసు నుండి లేటుగా వస్తానని, తనకోసం ఎదురు చూడొద్దని, తన అవసరాలు లాలిత్య చూస్తుందని అభిరాం చెప్పటంతో యశోదర అతన్ని పట్టించుకోవటం మానేసింది.
లాలిత్య డైనింగ్‌ టేబుల్‌ మీద అన్నీ సర్దిపెట్టి ‘తినండి’ అంటుందే కాని ఒక్కరోజు కూడా దగ్గరవుండి వడ్డించదు. అతనికేమో కొసరి కొసరి వడ్డిస్తూ  భార్య తన ప్రక్కనే కూర్చోవాలని కోరిక. ఆమె కూడా తన పక్కన కూర్చుని తినాలని అభిలాష. కాని అతను ఇంటికి రాకముందే ఆమె తినేస్తుంది.  లేదంటే అతను తిన్నాక ఎప్పుడో తీరిగ్గా తింటుంది.
‘‘నా మనసు నువ్వెప్పుడు తెలుసుకుంటావు లాలిత్యా?’’ అన్నాడు ఆ రాత్రికి అభిరాం.
‘‘అంతగా తెలుసుకోవటానికి ఏముంటుందండి?’’ అంది అతని మాటల్ని తేలిగ్గా తీసిపారేస్తూ..
‘‘ఏమెందుకు లేదు? ఆఫీసుకెళ్లే ముందు టిఫిన్‌ పెట్టమంటే బ్రెడ్‌ తినమన్నావు. టీ ఇమ్మంటే కూల్‌డ్రింక్‌ ఇచ్చావు. కాస్త పక్కన కూర్చుని కబుర్లు చెబుతావా అంటే అదీ లేదు. మనసు తెలుసుకోకుండా ప్రవర్తించడమంటే ఇదే. నువ్విలా వుంటే నాకెంత బాధగా వుంటుందో తెలుసా?’’ అన్నాడు.
‘‘ఇంకోలా వుండటం నాకు రాదు.’’ అంది.
‘‘నేర్చుకోలేవా?’’ అన్నాడు.
‘‘నేర్చుకోవటానికి నేనేమైనా చిన్నపిల్లనా? అయినా నా ప్రవర్తన నాకు బాగానే వుంది. ఇక మార్చుకోటానికి, నేర్చుకోటానికి ఏం లేదు.’’ అంది .
‘‘సరే! మరి ఈ రోజైనా….’’అంటూ ఆమె కళ్లలోకి చూశాడు.  అతని చూపుల్లోని భాష అర్థమైన దానిలా….
‘‘ఆ ఒక్కటి అడక్కుండా పడుకోండి!’’ అంది పెదవులపై వేలు పెట్టుకొని ముద్దుగుమ్మలా ముడుచుక్కూర్చుంటూ అలా కూర్చోవటం ఎప్పటి నుండి ప్రాక్టీస్‌ చేసిందో ఏమో…
ఆమెనలా చూస్తుంటే నండూరి ఎంకి అనాలో… అడవి బాపిరాజు శశికళ అనాలో… విశ్వనాథ వారి కిన్నెరసాని అనాలో… దేవులపల్లి ఊర్వశి అనాలో.. తెలియటం లేదు.  అందరూ కలిస్తే ఆమె అన్నట్లుగా వుంది. అలాంటి ఆమెను చేయిచాస్తే అందేంత దూరంలో పెట్టుకొని పెళ్లైన బ్రహ్మచారిలా వుండాలంటే సాధ్యం కావటం లేదు. అలాగే చూస్తూ నిద్రపోయాడు.
నిద్ర మధ్యలో లేచాడు అభిరాం.  పక్కన లాలిత్య లేక పోవటంతో కంగారు పడ్డాడు. ఒక్కక్షణం లాలిత్య తన పక్కన లేకపోయినా తట్టుకోలేకపోతున్నాడు. తనకి ఇష్టమైనవన్నీ తననే అంటిపెట్టుకొని వుండాలని  ఏ మనిషికైనా వుంటుంది. ప్రేమించే కొద్ది దూరంగా వుండాలనిపించదు. వాళ్లు కాసింత శ్రద్ద చూపకపోయినా, మాట వినకపోయినా బాధగా, కోపంగా వుంటుంది. ఇన్నాళ్లు అతను ప్రకృతి పట్ల అభిరుచి పెంచుకొని తనకు తనే వాటితో రమించాడు. తన కోర్కెల్ని తీర్చమని, దగ్గర కమ్మని వాటిని అడుగలేదు.  అలగలేదు, తన కోసం మరింత సమయాన్ని కేటాయించమని కూడా వాటిని కోరలేదు. కానీ లాలిత్యతో అలా వుండలేకపోతున్నాడు.  ఆమె ప్రవర్తన తననెంత కష్టపెట్టినా చీకటిని చూసి కళ్లు మూసుకుంటే నక్షత్రాలు కనపడవన్నట్లు ఆమెపై కోపం తెచ్చుకోలేక పోతున్నాడు.  కానీ ఎంత ప్రయత్నించినా మూసి వున్న పుస్తకంలా ముడుచుక్కూర్చుంటుంది.  ఆ పుస్తకాన్ని ఎలాగైనా ఈ రోజు విప్పి చదవాలన్న కసి ఎక్కువైనవాడిలా బెడ్‌పై నుండి లేచి బాల్కనీలోకి వచ్చాడు. మసక వెలుగులో ` వైట్‌ నైటీ లో ముఖానికి తెల్లగా ముల్తానీ మట్టి పూసుకొని, నెత్తికి హెన్నా పెట్టుకొని చెవులకి హెడ్‌ఫోన్స్‌ పెట్టుకొని బాల్కనీలో నిశ్శబ్దంగా తిరుగుతున్న లాలిత్యను చూడగానే ఎప్పుడూ లేని విధంగా ఆశ్చర్యపోతూ ఆపుకోలేని ఆవేశంతో…
‘ఏంటీ వేషాలు వేళకాని వేళ లాలిత్యా!’’ అంటూ గద్దించాడు అభిరాం
అతని మాటలు ఆమెకు విన్పించకపోయినా, అతను ఆవేశపడ్తున్నాడని మాత్రం అర్థమైంది. వెంటనే తన చెవులకున్న హెడ్‌ఫోన్స్‌ తీసి చేతిలో పట్టుకొని ఏమిటి అన్నట్లుగా చూసింది.
‘‘ ఈ టైంలో ఈ మేకప్‌ లేంటి?’’ అన్నాడు కోపంగా
విషయం చిన్నదైనా తన నోటితో వరల్డ్‌వార్‌ చెయ్యగల లాలిత్య ఎదుటి మనిషి ఆవేశాన్ని అసలు సహించదు. అవతలి వాళ్లు ఎవరూ అన్నది ఆలోచించదు.
‘‘ఇంకే టైంలో చేసుకోవాలి? పగలంతా నిద్రతోనే సరిపోతుంది. మీరు చెప్పే పనులక్కూడా నాకు టైముండట్లేదు.  అందుకే ఇప్పుడు చేసుకున్నాను తప్పేంటి.’’ అంది.
‘‘తప్పా తప్పున్నరా!’’ అన్నాడు గట్టిగా .కనీసం పక్కన పడుకునే సౌలభ్యం కూడా లేకుండా ఇలా అడవికాచిన  వెన్నెల్లా తన భార్య అర్థరాత్రి బాల్కనీలో తిరగటం భరించలేకపోతున్నాడు.  ‘‘మీకన్నీ తప్పులే.  మీ అమ్మగారైతే మరీను…. చేతులకి గాజులు వేసుకోకపోయినా, తలలో పూలు పెట్టుకోకపోయినా, చీర కట్టుకోకపోయినా దేదీప్యతో పోల్చి చంపుతోంది. అసలెవరండీ ఆ దేదీప్య? ఎప్పుడు చూసినా, ఎక్కడికెళ్లినా మీ మమ్మీ తన వెంట తీసికెళ్తుంది. మీ మమ్మీకి బాడీగార్డా?’’ అంది ఆరా తీస్తున్నట్లు కాస్త వ్యంగ్యాన్ని జోడిస్తూ.  అత్తగారు తనని దేదీప్యతో పోల్చి ‘‘దేదీప్యను చూసి నేర్చుకో’’. అన్నప్పటి నుండి మనసు రగలిపోతోంది లాలిత్యకి.
‘‘బాడీ గార్డో, ఆత్మీయురాలో నాకు అనవసరం. నేను అడిగిందానికి సమాధానం చెప్పకుండా ఏదేదో మాట్లాడతావేం?’’ అన్నాడు అసహనంగా.
‘‘నాకేది మాట్లాడాలనిపిస్తే అదే మాట్లాడతాను. భర్తతో ఆ మాత్రం మాట్లాడుకునే అదృష్టం కూడా లేదా?’’ అంది.
ఈ మాటకి కదిలిపోయి, కోపం తగ్గి మౌనంగా చూశాడు.
‘‘ఒకసారి మీ మమ్మీ ఏమన్నారో తెలుసా? నాకు బెడ్‌రూం ఎలా సర్దుకోవాలో తెలియడం లేదట. నాబెడ్‌ రూం నా ఇష్టం అందులో వుండేది నేనా? ఆవిడా? బట్టలు మడతలు వెయ్యకపోయినా, తినగా మిగిలింది బయట పడెయ్యకపోయినా చిర్గాగా చూస్తుంది.  ఒక్కోసారి విసుగ్గా చూస్తుంది. నాకు అలాంటి చూపులంటే నచ్చదు. అత్తగారినన్న డామినేషన్‌ ఆవిడ అణువణువులో కన్పిస్తోంది. దాన్ని నేను భరించలేను.  నాక్కూడా  స్వేఛ్చ కావాలి. స్వాతంత్య్రం కావాలి.’’ అంది.
‘‘మమ్మీ బిహేవియర్‌ చాలా స్మూత్‌గా వుంటుంది.  ఏది చెప్పినా నీ మంచికే చెబుతుంది. దాన్ని నువ్వు డామినేషన్‌ అనుకోవద్దు.’’ అన్నాడు
‘‘ఎవరి మమ్మీ వాళ్లకి అలాగే అన్పిస్తుంది లెండి! అవునూ! లోకంలో పనులు చెయ్యకుండా ఎంతమంది కోడళ్లు ఎ.సి. రూముల్లో పడుకొని నిద్రపోవటం లేదు? నేనొక్కదాన్నే నిద్రపోతున్నట్లు ‘ఇంటికి అరిష్టం’ అంటూ క్లాసు తీసుకుందో రోజు. అసలు మీ మమ్మీని చూస్తుంటే ఎటైనా పారిపోవాలనిపిస్తోంది.’’ అంది.
ఒక్కక్షణం ఆమె ముఖం లోకి లోతుగా చూసి ఆ తర్వాత ఆలోచనగా ఆమె తలమీద నుండి దూరంగా చూశాడు.
‘‘ఎప్పుడు చూసినా కిచెన్‌లోకి రమ్మని పిలుస్తుంది. తను చేస్తుంటే చూసి నేర్చుకోమంటుంది. నాకు కిచెన్‌లోకి వెళ్లాలంటేనే ఇరిటేషన్‌గా వుంటుంది. ఎవరు కోస్తారు ఆ కూరగాయలు? ఆ ఉల్లిగడ్డలు? చేతులు తెగితే! అందుకే నాకీ పెళ్లొద్దని మా వాళ్లతో చెప్పాను. అయినా చేశారు.’’ అంది.
‘‘సరేలే! ఇక్కడ నిలబెట్టి ఇవన్నీ మాట్లాడటానికి ఈ సమయమే దొరికిందా? లోపలకెళ్లి మాట్లాడుకుందాం రా!’’ అన్నాడు.
‘‘లోపలకెళ్లాక నేనిలా ఈ టైంలో బాల్కనీలో తిరుగుతున్నానని కొడతారా?’’ అంది ముఖం అదోలా పెట్టి. అప్పటివరకు రంకెలేసినట్లు మాట్లాడి ఇంతలోనే మెత్తగా మారిపోవటం వింతగా అన్పించింది.
‘‘నన్ను చూస్తుంటే కొట్టేవాడిలా అన్పిస్తున్నానా? కాకపోతే ఈటైంలో నా భార్య ఇలా విచిత్రంగా మేకప్‌ ప్యాక్‌లు చేసుకొని, హెడ్‌ఫోన్స్‌ పెట్టుకొని… తన లోకంలో తను వుంటుందని వూహించలేదు.’’ అన్నాడు.
‘‘మీరు వూహించుకున్న విధంగా నేను వుండాలంటే పుట్టుకతోనే నేను ముసలిదానిలా పుట్టాలి.  లేకుంటే ఏంటండీ మీరనేది? నెత్తికి హెన్నా పెట్టుకొని, ముఖానికి ముల్తానీ మట్టి పూసుకుంటే విచిత్రమవుతుందా? ఏదో వయసులో వున్నాం కాబట్టి మా అందాలకు ఇంకాస్త మెరుగులు దిద్దుకోవాలని వుంటుంది. అది కూడా తప్పేనా? మా యింట్లో అయితే  హెడ్‌ఫోన్స్‌పెట్టుకొని, ఒకరి జోలికి ఒకరం పోకుండా ఎవరి లోకంలో వాళ్లం ఇలాగే వుంటాం’’అంది.
నవ్వాడు అభిరాం.
‘‘నీ అందాలకి మెరుగులు దిద్దుకునేది నా కోసమేగా… నేను గుర్తించాలనేగా… ఓ.కె. రా. మరి అది కడిగేసుకుని పడుకుందాం.’’ అంటూ ఎంతో లలితంగా, మృదువుగా ఆమె చేయి అందుకున్నాడు.
అతనలా చేయిపట్టుకోగానే  భీతహరిణిలా చూసింది.
‘‘వద్దు నేను రాను లోపలకెళ్లాక మీరునన్ను బలవంతం చేస్తారు’’ అంది భయపడ్తూ.
‘‘చెయ్యను. నీ పర్మిషన్‌ లేకుండా, నీ ఇష్టం లేకుండా నిన్ను నేనేం చెయ్యను. ఇదేనా ఇన్ని రోజులు నువ్వు నన్ను అర్థం చేసుకుంది?’’ అంటూ యింకా లాలనగా ఆమె రెండు చేతుల్ని తన చేతుల్లోకి తీసుకున్నాడు.
‘‘నో… నేను నమ్మను.’’  అంటూ గట్టిగా అరుస్తూ క్రింద కూర్చుని ఏడ్వటం మొదలుపెట్టింది.  ఆ ఏడుపు హృదయవిదారకంగా, దిక్కులు పిక్కటిల్లేలా వుంది.
ఆశ్చర్యచకితుడై, నిర్వీర్యుడై ….
‘‘నా కిలాంటి భార్యనిచ్చావేం దేవుడా?’’ అంటూ అలాగే చూస్తూ నిలబడ్డాడు అభిరాం.
ఆ ఏడుపు విని ‘‘లాలిత్య ఈ టైంలో ఏడుస్తుందేం?’’ అని ఆశ్చర్యపోతూ తన మీదవున్న భర్త చేతిని మెల్లగా తీసి పక్కనపెట్టి నెమ్మదిగా లేచి బయటకొచ్చింది దేదీప్య.
‘‘లాలిత్యా! ప్లీజ్‌! అందరు వింటారు లే. లోపలకెళ్దాం.’’ అన్నాడు.
‘‘లోపలకెళ్లాక నన్ను మీరేం చెయ్యరుగా?’’ అంది తడి నిండిన కళ్లతో చూస్తూ, ఎక్కిళ్లతో కూడిన ఏడుపును ఆపుకుంటూ.
‘‘చెయ్యనని చెప్పానుగా’’ అన్నాడు.
ఆమె లోపలికి నడిచింది.
భార్య బయటకి ఎందుకెళ్లిందో అర్థం కాక…. ‘‘దీని మొక్కల పిచ్చి చల్లంగుండ యిప్పుడు గాని నీళ్లు పోస్తుందా?’’ అని మనసులో అనుకుంటూ బయటకొచ్చిన దీపక్‌ మసక వెలుగులో లోపలకెళ్తున్న  అభిరాంని చూశాడు. వెంటనే దేదీప్యను చూశాడు.
‘‘లాలిత్య ఏడుస్తుందండి! అందుకే బయటకొచ్చాను.’’ అంది దేదీప్య.
‘‘ఏడవక అందరు నీలాగ సంతోషంగా వుంటారా? అదృష్టం వుండొద్దూ.  రా. లోపలకి. ఏంటో ఖర్మ. ఎవరేడ్చినా మనం రావాలి బయటకి.  బంగారం లాంటి నిద్ర పాడు చేశావ్‌?’’ అనుకుంటూ లోపలకెళ్లి పడుకున్నాడు.
దేదీప్య వెళ్లి మెల్లగా అతని పక్కన పడుకొంది.
దేదీప్యకి ఎన్ని ఆఫీసులు తిరిగినా, ఎన్ని షాపులు తిరిగినా ఉద్యొగం దొరకలేదు.
తిరిగి తిరిగి ఇంటికొచ్చిన దేదీప్యను చూడగానే.
‘‘ఏమైంది నీ ఉద్యోగ వేట? ’’ అన్నాడు దీపక్‌. అతని మాటల్లోని వ్యంగ్య బాణం సూటిగా గుచ్చుకొంది.
‘దొరకలేదండి!’ అని చెప్పటం దేదీప్యకే విసుగ్గా వుంది.
ఆమె సమాధానం అతనిలో నిరాశను, బాధను పెంచి ఒక్కోసారి కోపం కూడా వస్తోంది. ఆ కోపాన్ని దేనిమీదనో ఒక దాని మీద చూపిస్తూనే వున్నాడు. దీపక్‌ కోపాన్ని తట్టుకోలేక, అన్నయ్య గుర్తుకొస్తూ ఆలోచనగా కూర్చుంది దేదీప్య.
‘‘ఏ పనీ లేకుండా ఆలోచిస్తూ గడిపేవాళ్లంటే నాకు ఒళ్లు మంట. పైసా సంపాదన లేకుండా నీలాంటి వాళ్లు ఎలా గడిపేస్తారో?’’ అన్నాడు దీపక్‌.
ఆ మాటలకి సంజలో ఎరుపు రంగులోకి మారిన సూర్యబింబంలా దేదీప్య ముఖం జేవురించింది.
‘‘అసలు నేనెందుకు ఉద్యోగం చెయ్యాలి?  ఈ సంసారంలో మీతో పాటు సమానంగా ఆనందించి అనుభవించే హక్కు నాకుంది. మీ సంపాదనలో నా అవసరాలకి తగినంత ఖర్చుపెట్టుకునే అధికారం కూడా వుంది.’’ అని కోపంగా ఆగిపోయింది. ఆవేశం, కోపం గొంతులోనే సుడులు తిరిగింది. కోరుకున్న దానికి, జరుగుతున్న దానికి మధ్యన ఘర్షణ మొదలైంది.
ఎంత అరిచినా అణువైనా కదలని దీపక్‌ దగ్గర హక్కులని, అధికారమని విప్లవం లేపితే ఏం జరుగుతుందో ఆమెకు తెలుసు. తన గొంతు పదిమందికి విన్పిస్తుందే తప్ప` ఎంతో నైస్‌గా, సైలెంట్‌ క్రీచర్‌లా వుండే అతన్నెవరూ పట్టించుకోరు. అయినా బలవంతంగా లాక్కునే అధికారం ఎన్ని  రోజులు వుంటుంది? శిలలాంటి దీపక్‌ను శిల్పంలా మార్చటానికి తన దగ్గర వుండే ఉలి సరిపోతుందా? అనుకుంది మనసులో…, దీపక్‌ బయటకెళ్లాడు.
నారాయణరావు, ఇందుమతి సింహాచలం వెళ్లి సింహాద్రి అప్పన్నను దర్శనం చేసుకొని కూతురు దగ్గర ఓ నెల రోజులు వుండిపోవాలని వచ్చారు.
వచ్చినప్పటి నుండి దేదీప్య కన్పించకపోవటంతో యశోదరను అడిగారు.
‘‘ఉద్యోగ ప్రయత్నంలో దేదీప్య బిజీగా వుంది నాన్నగారు.” అంది యశోదర.
‘‘ఏదీ ఒకసారి పిలువు.  చూసి చాలరోజులైంది.’’ అన్నారు. ఇందుమతి, నారాయణరావు ఇద్దరు ఒకేసారి…
కిటికీలోంచి యశోదర పిలవగానే దేదీప్య తన సర్టిఫికేట్స్‌ వున్న పైల్స్‌ని పట్టుకొని బయటకు వెళ్తూ, ఇంటికి తాళం వేసి నేరుగా యశోదర దగ్గరకి వెళ్లింది.
తాతయ్యను, బామ్మను ప్రేమగా పలకరించింది.
‘‘అభిరాం పెళ్లిలో హడావుడిగా వుండి సరిగ్గా చూడలేదు కాని చాలా మారావు దేదీప్యా! మార్పు రూపంలో లేదు కాని మొత్తానికి నీలో ఏదో మార్పు కన్పిస్తోంది. తాతయ్య దగ్గరకి వచ్చి నవలలు పట్టుకెళ్లే  ఆ దేదీప్యకి ఇప్పుడు నాకళ్లముందున్న నీకు చాలా తేడా కన్పిస్తుంది.’’ అంటూ ప్రేమగా దగ్గరకి తీసుకొని, ఆప్యాయంగా తల నిమిరింది ఇందుమతి.
దేదీప్యను ఇందుమతి అలా దగ్గరకు తీసుకోవటం, ప్రేమగా తల నిమరటం, లాలిత్యకి నచ్చక కళ్లు మండాయి. అత్తగారే కాక వీళ్లు కూడా తెలుసా దేదీప్యకి?  వీళ్ల అనుబంధం ఇంత గాఢమైందా? అని మనసులో అనుకుంటూ మెట్లెక్కి పైకెళ్లింది.
ఇందుమతి పక్కన కూర్చుని వున్న దేదీప్యను చూస్తూ…
‘‘ఉద్యోగం చేసేంత తీరుబడి నీకు వున్నప్పుడు  ఆ ఎం.బి.ఎ. కాస్త పూర్తి చేయలేకపోయావా?’’ అన్నారు నారాయణరావు.
‘‘ఎం.బి.ఎ. చెయ్యటం ఖర్చుతో కూడిన పని తాతయ్యా! ప్రస్తుతం సంపాదన కోసం ఉద్యోగం చెయ్యాలనుకుంటున్నాను.’’ అంది దేదీప్య.
‘‘మీ అన్నయ్యకి నీ ప్రాబ్లమ్స్‌ చెబితే నీకీ ఉద్యోగం చెయ్యవలసిన అవసరం రాకుండా నీ పేరుతో కొంత డబ్బు పంపేవాడు కదా! నీకెందుకింత రిస్క్‌?’’ అంది ఇందుమతి.
‘‘రిస్క్‌ లేని లైఫంటే డబ్బులివ్వకపోయినా, కొంతమంది భర్తల దగ్గర పనిచేసే భార్యల్లా వుంటమేనా బామ్మా?’’ అంది నవ్వుతూ.
దేదీప్య నవ్వి చాలా రోజులైంది. కనీసం బామ్మ దగ్గరైనా నవ్వుతూ మాట్లాడి మనసు తేలిక చేసుకోవాలనిపించింది దేదీప్యకి.
‘‘అదేంటి దేదీప్యా! అలా అంటున్నావ్‌?’’ ఆశ్చర్యంగా అంది బామ్మ.
‘‘రిస్క్‌ లేని లైఫంటే నాకు ఎలర్జీ బామ్మా! కేవలం రిస్క్‌ లేకుండా బ్రతకటం కోసం మానవ సంబంధాలను ఆర్థిక సంబంధాలుగా మార్చుకోవటం నాకిష్టం లేదు. సపోజ్‌ మా బావగారే చూడండి! ఏ పనీ పాటా లేకుండా దీపక్‌ ఇచ్చే డబ్బు కోసం ఒకటో తారీఖు రాగానే తల్లిని పంపటం సెంటిమెంట్స్‌ని వాడు కోవటమే కదా! అలా నేను కూడా సెంటిమెంట్స్‌ని ఆయుధంగా వాడుకొని మా అన్నయ్య, వదినల మీద డిపెండ్‌ అయితే వాళ్లకీ నాకు తేడా ఏముంది?’’ అంది దేదీప్య. దేదీప్యలో వ్యక్తిత్వం బాగా పెరిగినట్లు గమనించాడు నారాయణరావు.
‘‘బాగా చెప్పావు దేదీప్యా.!’’ అంటూ అక్కడకి వచ్చిన రాజేశఖరంని చూడగానే.
‘‘నమస్తే అంకుల్‌! ’’ అంటూ వినయంగా లేచి నిలబడింది దేదీప్య. తన కోడలికి ఈ దేదీప్యకి ఎంత  తేడా వుంది అని మనసులో అనుకుంటూ.
‘‘కూర్చోమ్మా!’’ అన్నాడు రాజశేఖరం.
కూర్చుంది దేదీప్య.
‘‘దేదీప్యా! నాకు తెలిసిన ఒక చోట జాబ్‌ వుంది చేస్తావా?’’ అక్కడే సోఫాలో కూర్చుంటూ అడిగాడు రాజశేఖరం.
‘‘ చేస్తాను అంకుల్‌!’’ అంది దేదీప్య.
‘‘ముఖ్యంగా ఆ జాబ్‌కి కంప్యూటర్‌ వచ్చి వుండాలి. నీకు కంప్యూటర్‌  వచ్చా?’’.
‘‘వచ్చు అంకుల్‌!’’
‘సరే ఇప్పుడే కాల్‌ చేసి సుబాష్‌చంద్రతో మాట్లాడతాను. సుభాష్‌ చంద్ర నా బెస్ట్‌ ఫ్రెండ్‌.  ఆయన నీకా జాబ్‌ తప్పకుండా ఇస్తారు.’’ అన్నాడు రాజశేఖరం.
ఆయన మాటలు శ్రేష్టతో పాటు అక్కడున్న వాళ్లందరికి సంతోషాన్ని కల్గించాయి.
* * * * *
అనంతకోటి జీవరాసులకి వెలుగునిచ్చేందుకు సూర్యుడు దేదీప్య మానుడై ఎగసివస్తున్నాడు.
‘‘నేత్రా పత్రిక’’ అన్న నేమ్‌బోర్డు వున్న బిల్డింగ్‌ ముందు ఆటో దిగి లోపలికి నడిచింది దేదీప్య.
ఎదురుగా వున్న రిసెష్షనిస్ట్‌ దగ్గరికి వెళ్లి సుబాష్‌చంద్ర గారిని కలవాలని చెప్పింది.
‘‘స్ట్రైట్‌గా వెళ్లి లెఫ్ట్‌కి తిరిగితే ఛైర్‌మెన్‌గారి ఛాంబర్‌ వుంటుంది వెళ్లండి’’ అంది రెస్పెక్ట్‌ నిండిన స్వరంతో రిసెప్షనిస్ట్‌.
ఛైర్‌మెన్‌ సీట్లో కూర్చుని వున్న సుభాష్‌చంద్ర దూరం నుండే దేదీప్యను గ్లాస్‌ డోర్‌ లోంచి గమనించాడు.
ఆమె నడిచే విధానం, శరీర భంగిమ, కదలికలు, ఆత్మ విశ్వాసంతో తొనికిసలాడుతూ  ‘‘నేను చాలా ముఖ్యమైన మనిషిని’’ అన్న సూచన అంతర్లీనంగా ఆమె నడకలో కన్పించి తలపంకించాడు.
డోర్‌ నాక్‌ చేసి లోపలకి వచ్చిన దేదీప్యను చూడగానే
‘‘ప్లీజ్‌ బి సీటెడ్‌.’’ అన్నాడు సుభాష్‌చంద్ర.
ఆయనకి ఎదురుగా వున్న చెయిర్‌లో కూర్చుంది దేదీప్య.
ఆమె కూర్చున్న విధానంలో వున్న  ప్రత్యేకతను కూడా వెంటనే గమనించాడు సుభాష్‌ చంద్ర.
సుబాష్‌చంద్రకి ఫిఫ్టీ ఇయర్స్‌ వుంటాయి. పుల్‌ సూట్‌లో అనుభవం పండిన మనిషిలా గంభీరంగా కన్పిస్తున్నాడు.
సుభాష్‌చంద్ర ముందుగా దేదీప్య సర్టిఫికేట్స్‌ని పరిశీలనగా చూశాడు. తర్వాత ఆమె ముఖంలోకి చూస్తూ….
‘‘మీకీ ఆఫీసులో మంచి కీలకమైన పోస్టు ఇచ్చాననుకోండి! మీరెలా ఫీలవుతారు? మీ రియాక్షన్‌ ఎలా వుంటుంది?’’ అన్నాడు.
ఆమె ఏ మాత్రం తడబడలేదు.  నేరుగా ఆయన ముఖంలోకి చూస్తూ…
‘‘ఈ పనికి నేను అర్హురాలినా? కాదా? అని ముందు నన్ను నేను ప్రశ్నించుకుంటాను సార్‌! తర్వాత ఉన్నత స్థానానికి ఎదిగేందుకు నేను ఏం చేయాలి. అని ఆలోచిస్తాను.  నా వృత్తి, నా కెరీర్‌, పనిపట్ల పాజిటివ్‌గా వుంటాను. నా సబార్డినేట్స్‌ని కూడా నన్ను అనుసరించేలా చేసుకుంటాను. నా మూడ్స్‌, స్పిరిట్‌ను ఎప్పటికప్పుడు ఎలివేట్‌ చేసుకుంటూ ఉత్సాహంగా పని చేసుకునేందుకు కృషి చేస్తాను.’’ అంది దేదీప్య.
‘హేపీగా ఫీలవుతాను’ అని ఒక్క మాటలో చెప్పకుండా ఇంత వివరణ ఇచ్చిన దేదీప్య వైపు ఆశ్చర్యపోతూ రెప్పవాల్చకుండా చూశాడు సుభాష్‌చంద్ర.
‘‘చూడమ్మా దేదీప్యా!  పాఠకుల ఇష్టా, ఇష్టాలను అభిరుచులను దృష్టిలో వుంచుకొని లోకంలో జరిగే వింతలు, విశేషాలను గేదర్‌ చేసుకుంటూ వ్యాపారం నిర్వహిస్తున్న పత్రిక ఇది. అటువంటప్పుడు గతంలో మీకీ ఫీల్డ్‌తో ఏ మాత్రం టచ్‌ లేకుండా మిమ్మల్ని తీసుకున్న దానివల్ల నాకంత పోగ్రెస్‌ రాకపోవచ్చు.’’ అంటూ సందేహంగా చూశాడు.
ఏమాత్రం సంకోసించలేదు దేదీప్య.
‘‘మీకా డౌట్‌ అక్కర్లేదు సార్‌! నాకు సాహిత్యం పట్ల అభిరుచి, పుస్తకాలు చదవటం పట్ల ఆసక్తి వుంది. వేయి అడుగుల దూరానైన్నా ఒక్క అడుగుతోనే ప్రారంభించినట్లు ఇప్పుడు మీరిచ్చే అవకాశమే నా అనుభానికి పునాది. ఇకముందు నాలో కొత్త ఆలోచనలు రావాలన్నా వాటిని ఎనలైజ్‌ చేసుకోవాలన్నా నాకంటూ ఓ పని వుండాలి.  ఆ పని మీరిస్తేనే వస్తుంది.’’    అంటూ ఆత్మ విశ్వాసంతో నిర్భయంగా మాట్లాడింది.
ఆసక్తిగా, విస్మయంగా ఆమెనే చూశాడు సుభాష్‌చంద్ర.
తన ఎక్స్‌పీరియన్స్‌లో ఇటువంటి ఆన్స్‌ర్స్‌ ఇచ్చిన మొదటి వ్యక్తి ఈ అమ్మాయే అనుకున్నాడు.  ఇలాంటి వాళ్లలో ఆత్మ పరిశీలన ఎక్కువగా వుంటుంది. వాళ్ల టాలెంట్‌ను వాళ్లు అర్థం చేసుకొని ఏది అనుకుంటే అది సాధించగలగుతారు. ఇతరులకంటే డిఫరెంట్‌గా జీవించాలనుకుంటారు.
దేదీప్యలో నిగూఢంగా దాగివున్న శక్తిని అన్ని కోణాల నుండి తన అనుభవంతో తడిమి చూసి ఆమెను తన పి.ఎ.గా నియమించుకున్నాడు. సుభాష్‌చంద్ర.
 
 
 
 
 

కాలాన్ని ఎవరూ ఆపలేరు. మంచీ` చెడూ లేకుండా మట్టిని ప్రోగు చేసే పిచ్చివాడిలా తనపని తను చేసుకుపోతుంది.  స్థిరమని భావించే ప్రతి వస్తువును హరించి వేస్తుంది.  వెంటనే వైద్యుడిలా మారి మంచిమందును అందిస్తుంది.
అన్వేష్‌ థర్డ్‌ సెమ్‌కి వచ్చాడు.
ఎం.బి.ఎ. లో అత్యంత ఆదరణ పొందుతున్న స్పెషలైజేషన్‌ ‘హూమన్‌ రిసోర్సెర్స్‌ మేనేజ్‌మెంట్‌’.  మానవ వనరులకి కంపెనీలలో ప్రాధాన్యం పెరిగేకొద్ది ఈ స్పెషలైజేషన్‌కి డిమాండ్‌ పెరిగింది.
అన్వేష్‌లో మంచి పోటీతత్వం, ఎదుటివారిని ఆకట్టుకునే నేర్పు, అద్భుతమైన కమ్యూనికేషన్‌ సామర్థ్యాలు వున్నందువల్ల అతన్ని హెచ్‌.ఆర్‌. మేనేజ్‌మెంట్‌ తీసుకొమ్మని అతని తండ్రి అమృతరావు సలహా యిచ్చాడు.
అన్వేష్‌కి కూడా మార్కెటింగ్‌, ఫైనాన్స్‌, సిస్టమ్స్‌ స్పెషలైజేషన్‌ల కన్నా హెచ్‌.ఆర్‌. మేనేజ్‌మెంట్‌ మీదనే ఇంట్రస్ట్‌ వున్నందువల్ల తండ్రి చెప్పినట్లు హెచ్‌.ఆర్‌. తీసుకున్నాడు.
* * * * *
వీసా త్వరగా రావటంతో దేవేందర్‌, అపురూపలకి వైజాగ్‌ వచ్చి దేదీప్య ను కలిసేంత టైంలేక వాళ్లనే ఎయిర్‌పోర్ట్‌కి రమ్మన్నారు. పెళ్లయిన తర్వాత వాళ్లు వైజాగ్‌ రాలేదని దేదీప్య అప్పుడప్పుడు బాధపడేది. యశోదర కూడా మీవాళ్లను నేను చూడనేలేదు దేదీప్యా! అనేది. అన్నయ్య,వదినతో అదే చెప్పి, ఫోన్లో యశోదరతో మాట్లాడిపించేది.  వాళ్లతో మాట్లాడిన రోజంతా దేదీప్యకి ఉత్సాహంగా వుంటుంది.
అపురూప, దేవేందర్‌, బాబు స్టేట్స్‌ వెళ్తుంటే సెండాప్‌ ఇవ్వటానికి దేదీప్య, దీపక్‌ హైదరాబాద్‌లో శంషాబాద్‌ ఎయిర్‌పోర్ట్‌కి వెళ్లారు. ఫ్లైట్‌కి రెండుగంటలు టైం వుందనగా చెకింగ్‌ కోసం వాళ్లు లోపలికి వెళ్లాక చాలాసేపు లోపలకి చూస్తూ బయటే నిలబడిరది దేదీప్య. కళ్లనీళ్లు పెట్టుకుంటుంటే దీపక్‌ విసుక్కున్నాడు. ఎవరైనా చూస్తారని ఎంత ఆపుకుందామన్నా ఆ కన్నీళ్లు ఆగటం లేదు. తనే కాదు అక్కడ తమ వాళ్లను ఫైట్‌ ఎక్కించటానికి వచ్చిన వాళ్లలో చాలామంది కన్నీళ్లు పెట్టుకుంటున్నారు. పెదవుల బిగువున దు:ఖాన్ని ఆపుకుంటూ కర్చీఫ్‌తో కళ్లను అద్దుకొంది.
‘‘దేదీప్యా! ఇక వెళ్దామా! వాళ్లు లండన్‌ వెళ్లేంతవరకు ఇక్కడే నిలబడదామా?’’ అన్నాడు చిరాగ్గా చూస్తూ.
భర్త కళ్లలోని చిరాకును తట్టుకోలేకపోయింది.
ఏదో భయం, తన వాళ్లు దూరమవుతున్నారన్న బాధ, ఎవరూ పూరించలేని ఆ వెలితిని ఆమె గుండె భరించలేక గట్టిగా ఏడ్వాలని వున్నా, అతని చిరాకును చూసి వెంటనే ఆ ఏడుపును ఆపుకునే శక్తిని కూడదీసుకొంది.
ఇంక తనకెవరూ లేరన్న భావం ఆమె కళ్లలో కన్పిస్తుంటే ఎవరూ లేని అనాదవు నువ్వు, పూర్తిగా నా మీద ఆధారపడి బ్రతికే పరాన్నజీవివి అన్నట్లుగా అతని కళ్లలో నిర్లక్ష్యం ఆమె గమనించకపోలేదు. భర్తంటే ఎలా వుండాలి? భార్యను ప్రేమతో లాలించాలి,భరించాలి. బాధపడ్తున్నప్పుడు అక్కున చేర్చుకోవాలి.‘నీకు నేనున్నా’నని భరోసా యివ్వాలి. కానీ దీపక్‌లో అలాంటిదేం కన్పించలేదామెకు.
ఇంటికెళ్లాక కూడా అతను అలాగే వున్నాడు.
ఇల్లు చిన్నదయినా, ఇంటి చుట్టూ వున్న ముళ్ల చెట్లను తీసేసి దేదీప్య పూల మొక్కల్ని పెంచడంతో ఇప్పుడా ఇల్లు పర్ణశాలలా వుంది.
మొక్కలకి నీళ్లు పోసి కడుపులో నొప్పిగా అన్పించటంతో లోపలకి వచ్చి పడుకొంది దేదీప్య.
‘‘ఏం పడుకున్నావ్‌?’’ దూరాన్నుండి చూసి దగ్గరకి రాకుండానే అడిగాడు దీపక్‌.
ఏం చెప్పాలో అర్థం కాక ‘‘ఒంట్లో బాగుండలేదండి! అందుకే పడుకున్నా’’. అంది ఆమె మాట ఆమెకే విన్పించేంత తగ్గు స్వరంతో…
అతని ముఖంలో మార్పొచ్చింది. కోపంగా చూశాడు.
ఇంతసేపు ఆ మొక్కలకి నీళ్లు పోస్తూ ఏడ్వకపోతే నాకు లంచ్‌ బాక్స్‌ రెడీ చేసి చావొచ్చుగా.’’ అన్నాడు వురిమి చూస్తూ.
ఈ మధ్యన అంటే అన్నయ్య వాళ్లు స్టేట్స్‌కి వెళ్లిన క్షణం నుండి అతని నోటి వెంట తరచుగా ఏడ్వడం, చావటం విన్పిస్తున్నాయి. ఆ మాటలంటేనే దేదీప్య కి నచ్చదు.
‘‘వంట చేశానండి,కాకపోతే బాక్స్‌లో పెట్టలేదు.ఈ ఒక్కరోజుకి మీరు పెట్టుకెళ్లండి.’’ అంది.
‘‘సరేలే! ఏంచేస్తాం! నీ  ఏడుపు ముఖం చూస్తూంటే నువ్విప్పుడిక లేచేట్లుగా లేవు. ఏం నొప్పో ఏమో నెలకి మూడు రోజులు ఏడ్వలేక నవ్వినట్లుగా వుంది నా పరిస్థితి. మెల్లగా లేచి రాత్రికి వంట చెయ్యి. నేను బయట తిని రాను.’’ అంటూ గొణుగుతూనే రెడీ అయి ఆఫీసుకెళ్లాడు దీపక్‌.  పైకి కన్పించడు కాని ఈ టైంలో అతనికి బాగా కోపం వస్తుంది.
దేదీప్య ఏం మాట్లాడలేదు. నొప్పితో మెలికలు తిరుగుతోంది. ఒళ్లంతా చెమట పట్టింది. టాబ్లెట్‌ వేసుకుంటే తగ్గుతుంది కాని అసలే కోపంతో వున్న అతను టాబ్లెట్‌ తెస్తాడన్న నమ్మకం లేదు. నొప్పి ఎక్కువగా వున్నా మౌనంగా భరిస్తూ, నడవాలన్నా వంగినడుస్తూ ఎంత బాధపడ్తున్నా అతనేం పట్టించుకోడు. పనిముట్టుకోడు. తనకెంత బాగాకపోయినా అతనికి బాక్స్‌ రెడీ చేస్తుంది. ఆ టైంలో టాబ్‌లెట్‌ తెచ్చివ్వాలని కాని, ఏదైనా తినటానికి బయట నుండి తెచ్చిపెట్టాలని కాని అనుకోడు. అసలామెవైపు కన్నెత్తి కూడా చూడడు. మూడు రోజులు గడిస్తే తనే లేస్తుంది లే అదెప్పుడూ వుండే నొప్పేగా దాని కోసం నేనెందుకు టెన్షన్‌ పడాలి అనుకుంటాడు. పైగా తప్పు చేసిన మనిషిని బెదిరించినట్లు కళ్లతోనే బెదిరిస్తుంటాడు.  భర్తంటే భయం తప్ప యింకే భావం కలగడం లేదు దేదీప్యకి.
దీపక్‌ ఆఫీసుకి వెళ్లాక ఆ రెండు గదులే విశాలంగా, మౌనంగా మారి పిన్‌డ్రాప్ట్‌ సైలెంట్‌గా అన్పిస్తున్నాయి.
ఒకటి రెండుసార్లు కిటికీలోనుండి పిలిచినా దేదీప్య మాట్లాడకపోవటంతో దేదీప్య దగ్గరికి వచ్చింది యశోదర.
దేదీప్య ను చూడగానే పరిస్థితి అర్థమైంది యశోదరకు.
వెంటనే పని మనిషిని పిలిచి దేదీప్య వేసుకునే టాబ్‌లెట్‌ తెప్పించింది. టీ పెట్టి దేదీప్య చేత తాగించింది. వేడినీళ్లు పెట్టి సాన్నం చేయ్యమని చెప్పింది. టాబ్‌లెట్‌ వేసుకొని స్నానం చెయ్యగానే నొప్పి తగ్గింది దేదీప్యకి.
యశోదరను చూస్తుంటే తన అత్తగారయిన భ్రమరాంబిక గుర్తొచ్చింది దేదీప్యకి.
ఒకసారి ఆఫీసుకు సెలవు పెట్టి వైజాక్‌కి దూరంగా వున్న పల్లెటూర్‌కి దేదీప్యను తీసికెళ్లాడు దీపక్‌. అది దీపక్‌ వాళ్ల సొంత ఊరు. అక్కడ దీపక్‌ అమ్మా, నాన్న, తమ్ముడు, అన్నయ్య, వదిన వాళ్లకో చిన్న బాబు వుంటారు.
దేదీప్య వచ్చిందని తెలియగానే ఆ ఊరిలోని కొంతమంది ఆడవాళ్లు…
‘‘భ్రమరాంబికా! నీ చిన్న కోడలు వచ్చిందటగా అప్పుడెప్పుడో పెళ్ళిలో చూసిందే మళ్లీ చూడలేదు. ఏమైనా విశేషమా! ఒళ్లేమైనా చేసిందా? చూసిపోదామని వచ్చాము.’’ అంటూ వచ్చారు.
‘‘రేపు రండి! చూద్దురు., అప్పుడే వెళ్లదులే వుంటుంది. స్నానానికి వెళ్లింది.’’ అంటూ వీధి గుమ్మంలోనే చెప్పి పంపటం లోపల బూజులు దులుపుతున్న దేదీప్యకి విన్పించి షాక్‌ తిన్నది.
షాక్‌ లోంచి తేరుకున్న దేదీప్యకి… వాళ్లు లోపలికి వస్తే పని డిస్టర్బ్‌ అవుతుందన్న అత్తగారి బాధ అర్థమైంది.
ఎప్పుడు దులిపారో ఏమో ఇల్లంతా బూజులమయం. దేదీప్యను చూడగానే బూజుకర్ర చేతికిచ్చి.
‘‘ఇల్లంతా కాస్త శుభ్రం చెయ్యి.  ఏ పని చేద్దామన్నా నాకేమో చేతులు నొప్పులు, మీ అక్కకేమో మెడనొప్పి.’’ అంది భ్రమరాంబిక.
దేదీప్యను చూడగానే తలకో గుడ్డ కట్టుకొని….
‘‘తలనొప్పిగా వుంది అత్తయ్యా! కాస్త నడుం వాలుస్తాను’’. అంది పెద్దకోడలు రుక్మిణి. ఎంతో కాలంగా పనిచేసి అలసిపోయి రెస్ట్‌ కోసం ఎదురుచూస్తున్న మనిషిలా… అంత రెస్ట్‌ లేకుండా పనిచేసివుంటే ఇంత బూజు ఎక్కడ నుండి వస్తుంది? అని మనసులో అనుకొంది దేదీప్య.
‘‘ సరే! రుక్మిణీ! నువ్వు పడుకో, దేదీప్య వుందిగా చేస్తుందిలే.’’ అంది భ్రమరాంబిక.
దేదీప్యను ఇంట్లో వదిలి వెళ్లిన దీపక్‌ యింకా ఇంటికి రాలేదు.
‘‘వంట చెయ్యి దేదీప్యా!’’అంటూ ఆర్డర్‌ వేసి, వీధి గుమ్మం దగ్గర అరుగు మీద కూర్చుంది భ్రమరాంబిక.
కొత్త కాబట్టి ఆ ఇంట్లో ఏ సరుకులు ఎక్కడున్నాయో అర్థం కాక బయట కూర్చుని వున్న అత్తగారి దగ్గరికి వెళ్లి అడిగి కనుక్కోవాలంటే కాళ్లు నొప్పులు పుడ్తున్నాయి దేదీప్యకి.
‘‘అదిగో అక్కడే వున్నాయి కదా! దాని ప్రక్కనే వున్నాయి చూడు.  కళ్లు సరిగా కన్పించవా నీకు?’’ అంటూ ఆవిడ దబాయింపుకి బిత్తరపోయింది.
‘‘మీ మామగారికి అల్సరుంది.  వేళకి తిండిపడాలి. నువ్వు నత్త నడక నడవకు.  కాస్త హుషారు నేర్చుకో’’ అంది తరుముతున్నట్లే భ్రమరాంబిక.
‘‘సరే అత్తయ్యా! నాక్కాస్త స్టౌ చూపించండి! ఇక్కెడెక్కడా కన్పించటం లేదు’’. అంది దేదీప్యకి పెద్దవాళ్లను గౌరవించడమే కాని, విసుక్కోవటం, వ్యంగ్యంగా మాట్లాడటం రాదు.
‘‘వుంటేగా కన్పించటానికి? ఇదేమైనా పెద్ద సిటీనా స్టౌలపై వండటానికి? వెనక పెరట్లో ఓ మూలకి పొయ్యి వుంది. పక్కన కట్టెలు వున్నాయి వెళ్లి చూడు’’. అంది ఆమె కూర్చున్న చోటు నుండి లేవకుండానే.
తనిప్పుడు కట్టెలపోయ్యిపై వంట చెయ్యాలా?’’ అనుకుంటూ కొయ్యబారిపోయింది దేదీప్య.
‘‘దాన్ని వెలిగించటం నాకు రాదు అత్తయ్యా!’’ అంది దేదీప్య చెప్పకపోతే అత్తయ్యకి అర్థం కాదని.
‘‘నేర్చుకో’’. అంది భ్రమరాంబిక తప్పించుకోవాలని చూస్తే ఇక్కడ కుదరదు అన్నట్లుగా.
స్టాచ్యూలా నిలబడిపోయింది దేదీప్య.
‘‘ఎలా నేర్చుకుంటుంది.  సిటీలో పెరిగినపిల్ల.  నువ్వు కాస్త వెళ్లి చూడు భ్రమరా!’’ అన్నాడు బలరామయ్య దేదీప్య వైపు జాలిగా చూస్తూ.
‘‘కోడల్ని వెనుకేసుకు రావటమంటే ఇదే’’. అంటూ వెళ్లి పొయ్యి వెలిగించింది భ్రమరాంబిక.
వంటలో హెల్ప్‌ తీసుకుందామని ఆ చుట్టు ప్రక్కల ఎక్కడ చూసినా రుక్మిణి కన్పించటంలేదు. కబుర్లు చెప్పుకుంటూ ఏ ఇంటికెళ్లి కూర్చుందో ఏమో.  అత్తగారికి వీథి అరుగు కధా కాలక్షేపమైతే, రుక్మిణి వెయ్యిళ్ల పూజారి. వాళ్ల మనస్తత్వాలు విచిత్రంగా తోచాయి దేదీప్యకి.  కష్టపడి ఒక్కతే వంట చేసింది. పొయ్యి సెగ అలవాటు లేక ఒళ్లంతా ఉడికినట్లైంది.
‘‘పొలంలో యూరియా చల్లాలి. పొలం వెళ్దాంరా దేదీప్యా!’’ అంది భ్రమరాంబిక దేదీప్యవైపు ప్రసన్నంగా చూస్తూ. ఆ చూపులు హాయిగా అన్పించాయి దేదీప్యకి. ఎప్పుడూ ఇలాగే వుండొచ్చు కదా అనుకొంది మనసులో దేదీప్య.
‘‘నేనెందుకుఅత్తయ్యా! మీరు వెళ్లండి! ఆయనొస్తే అన్నం పెట్టాలిగా. అంది బయటకెళ్లిన దీపక్‌ కోసం ఎదురుచూస్తూ.
‘ఎవరో ఒకరు పెడతారులే దేదీప్యా! రుక్మిణి కూడా లేదు. పొలంలో ఎక్కడ పని అక్కడే వుంది.’’ అంది బ్రమరాంబిక.
ఇక వెళ్లక తప్పలేదు దేదీప్యకి.
భ్రమరాంబిక పెద్దకొడుకు ఒకసారి కన్పించి, తర్వాత కన్పించలేదు. పొలంలో కూడా లేడు.
పొలంలోకి వెళ్లగానే కలుపు మొక్కల్ని పీకటం మొదలుపెట్టింది భ్రమరాంబిక.  దేదీప్యను కూడా పొలంలోకి దిగి తనలాగే చెయ్యమంది.  ఎండ చుర్రుమంటుంటే అత్తయ్య తోటి వంగి కలుపుమొక్కల్ని పీకింది దేదీప్య.
అక్కడ వుండేది అర ఎకరం పొలం.  ఆ పొలం కూడా సరిగా పండటం లేదని వాపోతూ దీపక్‌ దగ్గరకి వచ్చి నెలనెలా ఇంటి ఖర్చులని, పొలం ఖర్చులని చెప్పి డబ్బులు పట్టుకుపోతుంది భ్రమరాంబిక. పెద్దకొడుకు రాజకీయాలు మాట్లాడుకుంటూ కాలం గడుపుతుంటాడు.  బలరామయ్యకి వయసు మళ్లిందని ఫీలవుతుంటాడు.  వాళ్లలో ఒక్కరికి కూడా పనిపట్ల బాధ్యత లేదు.  అందుకే ఆరు ఎకరాల పొలం అర ఎకరం అయింది.
బావగారిని, తోడికోడల్ని చూస్తుంటే ఏ పనీ చేయకుండా అసలు ప్రయత్నమే చేయకుండా, నడవకుండా, అసలు నడవటమే రాకుండా గమ్యాన్ని చేరుకోవాలనుకునే వ్యక్తుల్లా అన్పించారు దేదీప్యకి.  వాళ్లకి కష్టం తెలియటం లేదు.  కన్నీటి విలువ తెలియటం లేదు.  దీపక్‌ దగ్గర డబ్బు పట్టుకెళ్లి ఖర్చుపెట్టుకోవడం తప్ప దాన్ని సంపాయించడం అంత తేలిక కాదన్న విషయం వాళ్లకి తెలియటం లేదు.
పగలంతా కష్టపడి ఒళ్లునొప్పులుగా వుండటంతో రాత్రికి తిండి తినాలనిపించక మజ్జిగ తాగింది దేదీప్య.
‘‘నువ్వు వండింది నువ్వే తినలేకపోతే మేమెలా తింటామనుకున్నావ్‌! రుక్మిణి వంట బాగా చేస్తుంది. ఇవాళ తలనొప్పివల్ల వండలేకపోయింది. రుక్మిణి చేస్తే మా దీపక్‌ కూడా కడుపునిండా తింటాడు.’’ అంటూ అంతసేపు కష్టపడి చేసిన తన వంటకి వంకబెట్టి, తనని తీసివేస్తూ, పెద్ద కోడల్ని పొగుడుతుంటే దిగ్భ్రాంతికి లోనైంది దేదీప్య.
పొలంలో ముళ్లులు గుచ్చుకొని అరికాలు నొప్పిగా వుంది. గడ్డి కోసే అలవాటు లేక చేతులు బొబ్బలొచ్చాయి. ముక్కుల్లోకి బూజులు పోయి దగ్గు వస్తోంది.
బస్సెక్కగానే ‘‘ఎందుకలా దగ్గుతున్నావ్‌?’’ అన్నాడు దీపక్‌
‘‘నిన్న బూజులు దులిపాను కదా! అందుకే కావొచ్చు. నాకు డస్ట్‌ ఎలర్జీ వుందండి!’’ అంది.
‘‘నీకీ రోగం కూడా వుందా?’’ అన్నాడు ఆమె ముఖంలోకి సరిగ్గా చూడకుండానే.  బాధనిపించింది దేదీప్యకి.
మాట్లాడకుండా మౌనంగా కూర్చుంది.
భర్త నుండి ఎప్పుడూ ఏమీ ఆశించకపోయినా ఇలాంటి టైంలో మాత్రం కాసింత ప్రేమని, లాలింపుని ఆశిస్తుంది.
ఈ రోజు యశోదర ఆంటీ రాకపోయివుంటే! టాబ్‌లెట్‌ లేక, నొప్పి తగ్గక, గవర్నమెంట్‌ హాస్పిటల్లో డాక్టర్లు  పట్టించుకోని అనాధరోగిలా పడివుండేది. పరాయి యశోదర అమ్మ అయింది.  అత్తేమో పరాయి దానిలా చూస్తోంది. యశోదర వైపు కృతజ్ఞతగా చూస్తూ….
‘‘ఆంటీ’’ అంది ఆర్థ్రత నిండిన స్వరంతో
వెంటనే దేదీప్య భుజంపై చేయి వేసి ఆప్యాయంగా నిమిరింది యశోదర.
‘‘ఎక్కువగా ఆలోచించకు దేదీప్యా! ఇవాళ మహిళా మండలి వాళ్లు మీటింగ్‌ వుందని పిలిచారు. వెళ్లొస్తాను’’. అంటూ లేచింది యశోదర. అలాంటి మీటింగ్‌లకి అప్పుడప్పుడు దేదీప్యను తీసికెళ్తుంది.  అలా వెళ్ళినప్పుడు దీపక్‌ ఆఫీసు నుండి వచ్చేలోపలే దేదీప్య ఇంట్లో వుండేలా చూస్తుంది యశోదర.
యశోదర వెళ్లగానే ఆ వాతావరణం నిశ్శబ్ద్దంగా మారింది. ఆ నిశబ్దాన్ని భరించలేక, నొప్పి తగ్గగానే ఎప్పటిలా తిరుగుతూ భర్త ఆఫీసు నుండి రాగానే అతని అవసరాలు తీర్చింది.
ప్రేమగా వెళ్లి భార్య పక్క కూర్చున్నాడు దీపక్‌. అతనలా కూర్చోవటం వల్ల నెల మొత్తం అతన్ని శ్రద్దగా చూసుకోగలిగే మానసిక శక్తి వస్తుంది ఆమెకి. ఆ రహస్యం అతనెప్పుడో తెలుసుకున్నాడు.
* * * * *
ప్రపంచాన్ని నిద్రలేపిన సూర్యుడు బారెడు  పైకి ఎక్కినా దీపక్‌ నిద్రలేవలేదు.   రాత్రిళ్లు సరిగా నిద్రపోయినా, పోకపోయినా అతను ఆఫీసు టైం వరకు నిద్రపోతూనే వుంటాడు.  ఏ మాత్రం డిస్టర్బ్‌ చేసినా దేదీప్యను కేక లేస్తాడు.  అందుకే  దేదీప్య అతను ఇంట్లో వున్నా లేనట్లే మూగ యాక్టర్‌లా తిరుగుతుంటుంది.
భర్త అలా నిద్రపోవటం దేదీప్యకి నచ్చదు. త్వరగా నిద్రలేచి జిమ్‌కో, జాగింగ్‌కో వెళ్లొస్తే బావుంటుంది కదా అనుకుంటుంది. ఒకసారి దీపక్‌తో చెప్పటం కూడా జరిగింది. ఆమె వైపు వింతగా ఓ చూపు చూసి, చిన్న పిల్లను చూసి నవ్వినట్లు నవ్వి వదిలేశాడు.
అతను బాగా డ్రింక్‌ చేసినప్పుడు, విపరీతంగా స్మోకింగ్‌ చేసినప్పుడు భరించలేక ‘ఇది అలవాటుగా, మారకముందే మానుకోండి ! ప్లీజ్‌!’ అని బ్రతిమాలినా’ ఈ సమస్యకి పరిష్కారం ఇది. అని చెప్పినా అతను వినడు.
అతనేం చేస్తున్నా, అతనెలా వున్నా తనకి సంబంధం లేనట్లు వుండలేక వాధించటమో, నచ్చచెప్పటమో చేస్తే అసహనంగా అరుస్తాడు.  పైగా ‘‘నీ కన్నా పెద్దవాడిని నేను. నాకు చెప్పేంతటి దానివా నువ్వు?’’ అంటూ కోపంగా చూస్తాడు. అదీ కాక చేస్తున్న పనిమీద మనసు నిలపకుండా ‘‘నాకెన్ని పనులు ఎన్ని ఆలోచనలు?’’ అని విసుక్కుంటాడు.
ఇతనే ఇలా వున్నాడే ఇక రాజకీయ నాయకులు, వ్యాపారవేత్తలు యింకెలా వుంటారో? వాళ్ల భార్యలకన్నా తనే బెటర్‌ కదా! అని మనసుకి సర్థి చెప్పుకుంటూ వంటగదిలో ఉల్లిగడ్డలు కోస్తున్న దేదీప్యకి కళ్లనీళ్లు వచ్చాయి.
“ఈ ఉల్లిగడ్డలేంటి రోజు నన్నిలా ఏడ్పిస్తాయి? దీపక్‌ కొట్టి, తిట్టి నన్ను ఏడ్పించటం లేదనా?’’ అని మనసులో అనుకుంటూ ఏం కూర వండాలో అర్థం కాక అయోమయంగా చూస్తోంది.
వంటకు సరిపోయ్యే సరుకులన్నీ దీపక్‌ ఒక్కసారిగా తేకపోవటంతో ఒకటి వుండి ఒకటి లేక వంట చేయ్యాలంటే చిరాగ్గా అన్పిస్తోంది.  అదేం అంటే ‘ఏదో ఒకటి చెయ్యి’ అంటాడు. ఏదో ఒకటి చెయ్యటానికి తన చేతిలో ఏమైనా అక్షయ పాత్ర వుందా? నాలుగువేళ్లు కలిస్తేనే పిడికిలి అన్నట్లు  అన్నీ వుంటేనే కదా వంట చేసేది. తను వెళ్లి తెస్తానంటే తన చేతికి డబ్బులివ్వటం మానేశాడు. అదేం అంటే ‘ఇప్పుడు నీకేం తక్కువైంది. మహారాణిలా ఇంట్లో కాలు బయటపెట్టకుండా బ్రతుకుతున్నావ్‌.’’ అంటాడు. ఎలాగోలా బ్రతకటమంటే ఇదే కాబోలు.  ఏది తెమ్మని చెప్పినా ఆఫీసు నుండి వచ్చేటప్పుడు మరచిపోయి వచ్చాను అంటాడు.  మళ్లీ వెళ్లి తెమ్మంటే బద్దకంగా ఫీలవుతాడు. అవసరమైనవి గుర్తు చేస్తే గొడవ పెట్టుకుంటాడు.  అతని  లాగా గొంతు పెంచి మాట్లాడడం ఆమెకి రాదు. అతను పెద్దగా మాట్లాడితేనే చుట్టు పక్కలవాళ్లు వింటారని వున్న ఒక్క కిటికీని గట్టిగా మూసుకుంటుంది.
నిన్న రాత్రి సరిగ్గా నిద్రలేక ఎప్పుడెప్పుడు నిద్రపోదామా అని ఆమె కళ్లు ఆశపడ్తున్నాయి. కాని భర్తకి లంచ్‌బాక్స్‌ సిద్ధం చెయ్యకుంటే నిప్పులు కురిపిస్తాడు. పక్కనే వున్న సింక్‌ దగ్గరకి వెళ్లి ముఖం మీద చల్లటి నీళ్లు చల్లుకొంది. నిద్రమత్తు వదిలింది.
నిన్న కరెంట్‌ పోవటంతో కాండిల్‌ వెలుగులో భోజనం చేసి పడుకుందామని డాబామీదకి వెళ్లారు. తిన్నాక పడుకున్న వెంటనే ఆ వెన్నెల్లో పిల్లతెమ్మరకి హాయిగా నిద్రపట్టింది దేదీప్యకి.
ఒక గంట గడవగానే….
‘‘దేదీప్యా! లే లోపలకెళ్దాం! ’’ అన్నాడు గాఢ నిద్రలో వున్న దేదీప్యను తట్టి లేపుతూ. . ఎంత నిద్రలో వున్నా నిర్దాక్షిణ్యంగా లేపుతాడు.  నిద్రలో వున్న మనిషిని సడన్‌గా లేపితే మళ్లీ నిద్రపట్టక అవస్థ పడ్తుందని ఆలోచించడు.
ఉలిక్కిపడి నిద్రలేచింది దేదీప్య.
‘‘ఇంకా కరెంట్‌ రాలేదు.  లోపలకెళ్లి ఎలా పడుకుంటామండీ?’’ అంది.
‘‘ఏంకాదులే పడుకోవచ్చు ఇలాగే మరచిపోయి నిద్రపోయామంటే మన మీద మంచు కురుస్తుంది. నీకు జలుబు చేస్తే, దానితో దగ్గొస్తే, ఆ తర్వాత జ్వరమొస్తే, అనవసరంగా హాస్పిటల్‌ ఖర్చులు నేను బేర్‌ చెయ్యలేను.’’  అంటూ ఆమెకన్నా ముందు దిండుపట్టుకొని క్రిందకెళ్లాడు.  దేదీప్యకిక తప్పలేదు.
లోపలకెళ్లి పడుకున్నారు. చీకటిగా వుంది గాలి లేదు. దోమలు జుమ్మంటున్నాయి. కొద్దిసేపు గాలి కోసం పేపర్‌పట్టుకొని విసురుకొంది.  దోమలు కుడుతుంటే దుప్పటి కప్పుకొంది. ఈ మధ్యనే తక్కువ రేటుకి ఇచ్చాడని దీపక్‌ రెండు దుప్పట్లు తెచ్చాడు.  చాలీ చాలని ఆ దుప్పట్లు కప్పుకుంటే కాళ్లుకప్పుకుంటే చేతులు, చేతులకి కప్పుకుంటే కాళ్లు బయటకొస్తున్నాయి. దోమలు ఎక్కడ కుడితే అక్కడ కొట్టుకుంటూ పడుకొంది.
‘ఏంటా చప్పుడు? నాకు నిద్రొద్దా?’’ అంటాడని భయంతో మెల్లగా సౌండ్‌ రాకుండా కొట్టుకుంటూ లేచి కూర్చుంది.
‘‘దోమలు ఎక్కువగా వున్నాయండి!’’ అని ఎప్పుడైనా అంటే చాలు వెంటనే ‘‘ఎందుకుండవు? అది నీ మహిమేగా. ఇంటి చుట్టూ పూలమొక్కల్ని పెంచావు. అదేదో కూరగాయల మొక్కల్ని పెంచినా ఖర్చుతగ్గేది. ఇప్పుడు చూడు దోమలెలా పెరిగాయో. కుట్టి, కుట్టి చంపుతున్నాయి.’’ అంటాడు. అప్పటి నుండి దోమలున్నాయని అనటం మానేసింది.
నిజానికి ఇంటి చుట్టు పక్కల మురికి కాలువలున్నాయి. చెత్తాచెదారం వుంది. మున్సిపాలిటీవాళ్లు పట్టించుకోరు.  ఇది దీపక్‌కి కూడా తెలుసు.
‘‘ఇంకెక్కడైనా మంచి ఇల్లు చూడండి!’’ అని దేదీప్య అంటే ….
‘‘పాష్‌ ఏరియాలో చూడాలంటే పర్స్‌ నిండా డబ్బుండాలి. అంతెక్కడుంది నా దగ్గర? నేనివ్వగలిగే ఈ అద్దెకి ఈ ఇల్లే ఎక్కువ. దీనికోసం కాళ్లు అరిగేలా తిరిగాను. నీకేం తెలుసు నా బాధ? ఏదో నోరుంది   కదాని అంటావు గాని అర్థం చేసుకొని మాట్లాడవు.’’ అంటాడు అప్పటి నుండి ఇంటి ప్రసక్తి తేవటం మానేసింది.
ఇంటి గురించే కాదు అతని దగ్గర ఏది మాట్లాడాలన్నా ఎలా వుండాలన్నా భయమే దేదీప్యకి. ఒకరోజు యశోదరతో మీటింగ్‌కి వెళ్లాలని తన డ్రస్‌ ఐరన్‌ చేయించుకొని దీపక్‌ని డబ్బులడిగితే ‘‘ఇంట్లోంచి బయటకి పోని నీకు ఐరన్‌ చేసిన బట్టలెందుకు? ఎలా కట్టుకున్నా గడిచిపోతుంది కదా! డబ్బులెందుకలా ఖర్చు చేస్తావ్‌?’’ అంటూ ముఖం అదోలా పెట్టుకున్నాడు.
దీపక్‌ లాంటి భర్త నీడలో` కొన్ని అభిరుచుల్ని చంపుకుంటేనే నల్లేరు మీద నడకలా హాయిగా సాగుతుంది జీవితం అని అర్థం చేసుకొంది దేదీప్య.
ఆఫీసుకి టైమయిందనుకుంటూ కప్పుకున్న దుప్పటిని విసురుగా తన్నేసి నిద్రలేచాడు దీపక్‌. లేవగానే టి.వి. పై వున్న  చలం స్త్రీ బుక్‌ని విసిరి నేలకేసి కొట్టాడు.
ఆ శబ్దానికి ఆలోచనలోంచి బయటకొచ్చిన దేదీప్య వంటగదిలోంచి తొంగిచూసింది.
క్రింద పడ్డ బుక్‌వైపు, అక్కడే నిలబడివ్ను దీపక్‌ వైపు చూస్తూ శిలాప్రతిమలా అయింది.
కావాలనే అతనా బుక్‌ని అలా విసిరికొట్టాడు. అతని పనులకి ఆ బుక్కేమి అడ్డురాదు. పుస్తకాలు చదవటం అతనికి ఇష్టం వుండదని తెలిసే అతను వున్నప్పుడు ఏ పుస్తకం ముట్టకోదు. రోజంతా గంటల తరబడి అతని సేవలోనే, అతని అవసరాలు తీరుస్తూనే గడుపుతుంది. బుక్స్‌ చదవటమంటే తనకిష్టమని తెలిసి కూడా తన ఇష్టాన్ని ఓర్వలేకపోతున్నాడు. గౌరవించలేక పోతున్నాడు.  ఆర్థికపరిస్థితిని అర్థం చేసుకొని అడ్జస్ట్‌ కావటం కష్టం కాదుగాని ఓర్వలేని తనాన్ని, సంకుచిత తత్వాన్ని భరించాలంటే బాధగా వుంటుంది.
 
వెంటనే వెళ్లి క్రిందపడ్డ పుస్తకాన్ని తెచ్చి వంటగదిలో పెట్టుకొంది. ఆ పుస్తకాన్ని నిన్ననే యశోదర దగ్గర నుండి తెచ్చుకొంది.
‘‘స్కూల్‌ కెళ్లే పిల్లలా పుస్తకాలు ముందేసుకుని కూర్చోటానికా నిన్ను పెళ్లి చేసుకొంది? ఇప్పటికే మొగుళ్ల మీద తిరగబడి పనులు చెయ్యకుండా మొండి కేస్తున్నారు. ఇంక ఈ పుస్తకాలు కూడా చదివితే మిమ్మల్ని మేమేదో కట్టేసి చితకబాదుతున్నట్లు ‘స్వేచ్ఛ’ కావాలంటారు. ఇంకెప్పుడూ ఇలాంటి పుస్తకాలు నా కంట పడటానికి వీల్లేదు.’’ అంటూ గట్టిగా ఆవేశంగా అరిచాడు.
అతని ఆవేశం చూసి అలాగే నిలబడిపోయింది.
అయినా పుస్తకాలు చదివేంత టైం తనకెక్కడుంది?  నిద్రలేచి నీళ్లు చల్లి ముగ్గేసిన దగ్గరనుండి రాత్రి పడుకునే వరకు ఏదో ఒకపని చేస్తూనే వుంటుంది. ఈ రోజు పనేకాదు రేపటి పని గురించి కూడా ఆలోచిస్తూ ఈ రోజు సరిగ్గా చేశానో లేదోనని,  చేసిన పనికి ఎన్ని వంకలు పెడ్తాడోనని కంగారు పడ్తూ బ్రతుకుతోంది.
అతనికి ఇష్టం లేదు కదాని పుస్తకాలు చదవటం మానేద్దామని ఎప్పటికప్పుడు అనుకుంటూనే వుంటుంది. అదేం ఆకర్షణో పుస్తకాలు కన్పిస్తే చేతులు వదలటం లేదు. ఏదైనా పొట్లంకు వచ్చిన పేపర్ని అయినా సరే త్వరత్వరగా కట్లు విప్పినట్లు విప్పి చదువుతుంది. అందులో తనకి దొరికే తృప్తిని చూస్తుంటే ఒక్కోసారి దేదీప్యకే దిగ్భ్రమ కలుగుతుంది. జీవితంలో అప్పటి వరకు తెలియందేదో తెలుసుకున్నానన్న ఆనందం ఆమెను చుట్టేస్తుంది.
‘‘దేదీప్యా! ఏమిటా పరద్యానం ? చెయ్యి కోసుకోగలవు.’’ అన్నాడు ఆమెనే చూస్తూ దీపక్‌.
ఉలిక్కి పడింది దేదీప్య.
‘‘నువ్వు వంట పూర్తి చేసి బయటకొచ్చేవరకు నాకు భయంగా వుంటుంది. నీ ద్యాసలో నువ్వుండి ఎక్కడ కాల్చుకుంటావో, ఎక్కడ కోసుకుంటావో అని. నీకేదైనా జరిగి హస్పిటల్‌కి వెళ్లాలంటే మాటలు కాదు. మందులు కాని, డాక్టర్ల ఫీజులు కాని తక్కువ వున్నాయా చెప్పు. ఏ రేట్లు  చూసిన అదిరిపోతున్నాయ్‌!’’
అనుకుంటూ అక్కడి నుండి కదలి బాత్‌రూంలోకి వెళ్లాడు.
ఎటుతిరిగినా దీపక్‌ మాటలు డబ్బు చుట్టే తిరుగుతున్నాయి. ఆప్యాయత,మమకారం, ఆ డబ్బును డామినేట్‌  చెయ్యలేక ఉసూరుమంటూ ఓ మూలన కూర్చున్నాయి.
ఒకప్పుడు`గోరింటపండిన ఆమె ఆరచేతులు మంకెనపువ్వుల్లా మెరుస్తుంటే మంచి మొగుడు వస్తాడని వదిన ఆటపట్టించేది. అది విని అన్నయ్య మురిసిపోయేవాడు. అన్నయ్య, వదిన చూపిన గారాబం, ప్రేమ, అడగకముందే అన్నీ తెచ్చి ఇచ్చేవాళ్ల ఔదార్యం కళ్లముందు మెదిలింది. దాని పక్కనే నేనున్నానంటూ బాగా ముదిరిన గందపు మాను పరిమళంలా, అభిరాం గుర్తొచ్చాడు. అతని జ్ఞాపకం మల్బరీ కొమ్మల్లోంచి వేలాడుతున్న తేనెపట్టును అప్పటికప్పుడు తననోటిలో పిండినట్లు అన్పించింది. తన మనసులో ఓ మూలగా అతన్ని ప్రతిష్టించుకొని ప్రేమించానని చెబితే అతను  తనను కాదన్న రోజున ఏడ్చి, ఏడ్చి సొమ్మసిల్లటం గుర్తొచ్చింది. ఒక్కక్షణం ఆ జ్ఞాపకాలన్నీ ఓ ప్రళయంగా మారి గతం గత: అన్నట్లు వెంటనే మాయమయ్యాయి.
కానీ ఇప్పుడామె మనసు దీపక్‌ చుట్టే పరిభ్రమిస్తోంది. అతను తనను ప్రేమగా చూసుకోవాలని అనుకుంటోంది. ప్రతి మనిషీ ప్రేమకావాలని ఎలా కోరుకుంటారో ఆమె కూడా దీపక్‌ నుండి ప్రేమను ఆశిస్తోంది. ఒక ఇంట్లో వుంటున్నప్పుడు ఈ ఆపేక్ష తప్పనిసరి. ఇద్దరి అవసరాలు ఒకరివి మరొకరు తెలుసుకోవటం ఎంతో అవసరం. అతను బయటకి చెప్పకపోయినా అతని మనసెరిగి ఆమె ప్రవర్తించేది కూడా ఆ  ప్రేమకోసమే.
ప్రేమంటే ఒక ఆర్థ్రత. గుండెను సున్నితంగా తాకే బావావేశం. ప్రేమంటే అవగాహన. ప్రతిక్షణాన్ని ఎదుటివైపు నుండి చూడగలిగే విశ్వసనీయత. మనకే తెలీని మన ఆలోచనల అయోమయంలో వెంటాడే ఏకాకితనంలో ‘నీకు నేనున్నా’నని అక్కున చేర్చుకునే ఆలంబన కానీ దీపక్‌ నుండి తనకి అలాంటి ప్రేమ దొరకటంలేదు.  ప్రేమలేని అనుబంధాన్ని కొనసాగించడమంటే ఇదేనా! సమాజం కోసం నటించడమన్నా ఇదే కావొచ్చు
భర్తలు ఎలా చూసినా కొంతమంది భార్యలు అన్నిటికి తమ దగ్గర జవాబులు వున్నట్లుగా భావించి సర్దుకుపోతుంటారు.
దేదీప్య కూడా ఇప్పుడు అదే పనిలో వుంది. ఎలా అంటే ఇలాంటివి పట్టించుకుంటే కుదరదని తెలసిన జ్ఞానిలా, స్థితప్రజ్ఞలా. నిస్తేజమైన చూపులతో, ఏ మాత్రం స్పందన లేని హృదయంతో వంటింట్లో తాళింపు మోతతో తన భవిష్యత్తును ఆవిష్కరిస్తున్నట్లు అలాగే నిలబడింది.
దీపక్‌ ఆఫీసుకి వెళ్లగానే అన్నయ్య, వదిన, బాబు గుర్తొచ్చారు.  ఫోన్‌ చేసి మాట్లాడదామంటే ఆమె దగ్గర డబ్బుల్లేవు. వాళ్లు ఫోన్‌ చేసినప్పుడు ‘పనిలేని వాళ్లలా ఏముంటాయి మాట్లాడటానికి? ’’ అంటూ ఏదో మొక్కుబడిగా మాట్లాడి కట్‌ చేస్తుంటాడు దీపక్‌’ ఒక్కోసారి వాళ్లు కాల్‌ చేసినా తనకి చెప్పడు.
ఈ రోజెందుకో తను చేస్తున్న పని తప్పనిసరై చేస్తున్నట్లు ఏ మాత్రం ఉత్సాహం లేకుండా బలవంతంగా చేసి అలసిపోయిన దానిలా కూర్చుంది. ఎంత అలసిపోయినా సరే ఏ పనీ తప్పటం లేదు దేదీప్యకు.
అతను ఇంట్లో వున్నంతసేపు దేదీప్య కూర్చున్నా, పడుకున్నా ఓర్వలేడు. ‘ఎప్పుడూ పడుకోవటమే గా నీ పని!’ అంటూ పొడిచినట్లు మాట్లాడతాడు. ఎవరైనా చూస్తే ‘ దీపక్‌కి  పనిపట్ల ఎంత అంకిత భావమో’ అనుకుంటారు కాని ‘అయ్యో పాపం! దేదీప్య అలసిపోతుందే’ అని మాత్రం అనుకోరు.‘ఈ ఇంటికి ఇల్లాలివి నువ్వే కాబట్టి ఇంటిని చక్కదిద్దాలి. ఇంటిపనంతా చచ్చినట్టు నువ్వే చెయ్యాలి’ అన్నట్లుగా చూస్తారు.
సంపాయించేది అతనే కాబట్టి డబ్బు మీద అధికారం కూడా అతనిదే. ఖర్చు పెట్టినా, అనుభవించినా అతనికే అర్హత వున్నట్లు ప్రవర్తిస్తుంటాడు.  ఇది మరీ ఇబ్బందిగా వుంది దేదీప్యకి.
ఇల్లంటే సుఖం, ఆనందం, ఆహ్లాదం, అని నమ్మిన దేదీప్యకి బట్టలుతకడం, ఇల్లు తుడవటం, వంటా`వార్పూ వచ్చిన వాళ్లకి మర్యాదలు చేసి పంపటం ఎక్కడ  ఏ లోపం కన్పించినా వాళ్లు దెప్పటం, వాళ్లు వెళ్లాక దీపక్‌ దేనిమీదో ఒకదానిమీద దెబ్బలాడటం. ఇదీ నిత్యకృత్యం.
ఆదమరచి నిద్రపోతున్న దేదీప్య ఫ్యాన్‌ ఆగిపోవటంతో గాలి రాక లేచి కూర్చుంది.
ఇదో దౌర్భాగ్యం! ప్రతి వ్యక్తిలో ఎంతటి దౌర్భాగ్యాన్నైనా భరించే శక్తి వుంటుందంటారు ఇదేనేమో. ఎంతగాఢ నిద్రలోవున్నా ఫ్యాన్‌ ఆపేసి బయటకెళ్లి కూర్చుంటాడు దీపక్‌.
బాధ, కోపం మిళితం కాగా, వాటిని అణచుకుంటూ బయట కుర్చీలో కూర్చునివున్న దీపక్‌ దగ్గరికి వెళ్లింది దేదీప్య.
‘‘మీరు నన్ను నిద్ర లేపాలనుకుంటే తట్టి లేపండి! అంతేకాని యిలా ఫ్యాన్‌ ఆపి లేపటం నాకు ఇబ్బందిగా వుంటుంది.’’ అంది.‘ ఇది నాకు ఇబ్బంది’ అని యింతవరకెప్పుడు ఇంత కచ్ఛితంగా చెప్పలేదు.
‘‘నిద్రపోయేవాళ్లను తట్టిలేపితే కంగారుపడ్తారని మా అమ్మ కూడా మమ్మల్ని ఇలాగే లేపుతుంది. లేకుంటే ఇరవైనాలుగు గంటలు ఫ్యాన్‌ తిరిగితే మా బాబేమైనా కోటిశ్వరుడా? మేం చాలా పద్దతుల్లో పెరిగాం’’అన్నాడు.
‘‘నేనేనా పద్దతుల్లో పెరగనిది?’’ అంది దేదీప్య ఆవేశంగా అంత ఆవేశంగా ఎప్పుడు మాట్లాడలేదు. ఈ రోజెందుకో ఆమె మార్పు ఆమెకే వింతగా వుంది.
‘‘డిస్కషన్‌ ఎందుకులే. లోపలకెళ్లి కాఫీ కలిపివ్వు.’’ అన్నాడు ప్రశాంతంగా. ఆమెను రెచ్చగొట్టుకోవడం ప్రస్తుతం తగని పనిగా భావించాడు.
లోపలకెళ్లి స్టౌమీద పాలు పెట్టి ఆలోచిస్తూ నిలబడింది దేదీప్య.
భార్య స్థానంలో వుండే ఏ అమ్మాయి అయినా తనలాగే వుంటుందా? రక్తం వుడుకుతున్నా నోరుమూసుకొని గుట్టుగా వుంటారా? లేక ఇంకొకలాగా వుంటారా?
‘‘ఏంటి ఆలోచిస్తున్నావ్‌! కాఫీ తెమ్మని అర్థగంట అయింది.’’ అంటూ లోపలకొచ్చాడు దీపక్‌.
నాకిప్పుడేం తక్కువైందని ఆలోచించాలి? పూచికపుల్ల పక్కన పెట్టని భర్తలు అక్కడక్కడ కన్పిస్తూనే వున్నారు. బార్యలకి ఇంట్లో పెత్తనం యివ్వకుండా పనిమనుషుల్లా చూసే భర్తల్నే చాలా ఇళ్లలో పూజిస్తున్నారు. బాత్‌ రూంలో లైటు ఆపటం మరచిపోయిందని దెబ్బలు తినే భార్యలు కొన్నిచోట్ల, నిశ్బబ్ధంగా ఏడుస్తూనే వున్నారు.  అని మనసులో అనుకుంటూ మౌనంగా వుంది.
‘‘పలకవేం?చెవుడు కూడా వచ్చిందా?’’ అంటూ గట్టిగా అరిచాడు దీపక్‌.
“చెవుడు కూడా వచ్చిందా? అంటున్నాడు. అంతకుముందు యింకేమైనా వచ్చిందా తనకు? అసలే ఆలోచనలో వున్న దేదీప్యకి ఇదో కొత్త డౌట్‌ తోడైంది.
‘‘సరే! సరే! నీకీ ఏడుపు కొత్తదేం కాదుగా పెళ్లైనప్పటి నుండి యిలా ఆలోచిస్తూనే గడుపుతున్నావ్‌! ఆ బుర్రలో ఏముందో ఏమో కనుక్కోలేక చచ్చిపోతున్నా. త్వరగా కానియ్‌! నాకవతల చాలా పనుంది.’’ అంటూ ఎప్పటిలా వెళ్లి కుర్చీలో కూర్చున్నాడు.
దీపక్‌ తన మీద ఎందుకింత డామినేషన్‌ చూపిస్తున్నాడు?  భర్తనన్న ఈగో వల్లనా? భర్తలంతా ఇలాగే వుంటారా? ఎప్పుడైన మాటకి మాట సమాధానం చెప్పందే నిద్రపోని తను దీపక్‌ ఎంత నొప్పించినా తనను కానట్లే నటిస్తుందేం?’’
‘‘దేదీప్యా!’’కేకేశాడు దీపక్‌. అయినా అతను కోప్పడటం తను బాధపడటం మామూలేగా అనుకుంటూ…
‘‘ఆ… వస్తున్నా!’’ అంటూ కాపీ తీసికెళ్లి దీపక్‌కి యిచ్చి, అతనేదో ఆ నెల బడ్జెట్‌ రాస్తుంటే చూస్తూ ఏదో గుర్తొచ్చిన దానిలా ….
‘‘నిన్న సినిమాకెళ్దామన్నారుగా! రెడీ అవుతాను. ఇవాళ వెళ్దామా?’’ అంది మెల్లగా దేదీప్య.  ఆమెకు ఇంట్లో వుండి బోర్‌గా వుంది. పెళ్లైన తర్వాత ఓ సరదా లేదు. భర్తతో బయటకెళ్లింది లేదు.
ఆమె మాటలకి చిరాకుపడ్తూ….
‘‘ఇప్పటికే ఈ జీతంతో అమ్మవాళ్లకెంత పంపాలి. ఇంట్లో ఎంత సర్దాలి. అన్నది అర్థంకాక చస్తుంటే ఇప్పుడ నీకు సినిమాలు, షికార్లు కావలసివచ్చాయా?’’ అన్నాడు.
చిన్నబుచ్చుకొంది దేదీప్య.
‘‘మనిషన్నాక బుద్దుండాలి కష్టం,సుఖం ఆలోచించే జ్ఞానం వుండాలి. నీకిప్పుడు కావలసింది సినిమాకెళ్ళాలన్న సరదా కాదు. సినిమా అంత అవసరం కూడా కాదు.’’ అన్నాడు దేదీప్యనే చూస్తూ కటువుగా.
దేదీప్య నేల వైపే చూస్తూ నిలబడింది.
‘‘నెలాఖరు కాబట్టి నా దగ్గర డబ్బుల్లేకపోయినా మొన్ననేగా ఇంట్లోకి ఏదో లేదని చెబితే తెచ్చిపెట్టాను. మళ్లీ సినిమా అంటే డబ్బులు సరిపోవద్దా?’’ అన్నాడు.
మససులో ముళ్లు దిగినట్లైంది. ఎందుకడిగానా అనుకొంది.
‘‘నీక్కూడా ఉద్యోగం వుంటే ఇవన్నీ లెక్కలోకి వచ్చేవి కావు. సినిమాకు వెళ్లాలన్నా, హోటల్‌కి వెళ్లి తినాలన్నా? ఎక్కడికైనా వెళ్లి సరదాగా తిరగాలన్నా ఆలోచించాల్సిన అవసరం రాదు.’’ అన్నాడు దీపక్‌.
‘‘ఆడవాళ్లు ఉద్యోగాలు చెయ్యటం మీ కుటుంబంలోనే లేదన్నారు పెళ్లప్పుడు.  మళ్లీ ఈ మాటలేంటి?’’ అంది దేదీప్య ఆశ్చర్యపోతూ.
ఆమె అలా అనగానే అతని ముఖంలో నెత్తుటి చుక్కలేనట్లు పాలిపోయింది.
‘‘చూడు దేదీప్యా! ఇన్ని రోజులు నీకు అర్థమైందో లేదో మళ్లీ చెబుతున్నా విను. నేను నా తమ్ముడ్ని చదివించుకోవాలి.  ఏ పనీ చేతకాని అమాయకుడైన మా అన్నయ్య ఫ్యామిలీని పోషించుకోవాలి. మా అమ్మానాన్నల బాద్యత కూడా నాదే.  ఇవన్నీ ముఖ్యంగా నేను చూసుకోవలసిన అవసరాలు. నీకు ఇంతకన్నా మెరుగ్గా బ్రతకాలని వుంటే ఏదైనా జాబ్‌ చెయ్యి.’’ అన్నాడు.
‘‘నా జాబ్‌ విషయం పక్కన పెట్టండి. అన్ని బాధ్యతలు మీవే అన్నట్లుగా మాట్లాడుతున్నారు. మీ అన్నయ్యకేం బాధ్యత లేదా? వాళ్లంతా రిటైరైన ముసలివాళ్లలా తిని కూర్చుంటే మీరేమో ఇక్కడ నన్ను…… అసలు నన్ను పెళ్లెందుకు చేసుకున్నారండీ! గాలిని భోంజేస్తూ బ్రహ్మచారిలా ఓ రూంలో వుండి మీ లక్ష్యాలను మీరు సాధించుకొని వుంటే సరిపోయేదిగా?’’ అంది.
‘‘వ్యంగ్యంగా మాట్లాడేవాళ్లంటే నాకు ఒళ్లుమంట. ఆడదానివి ఆడదానిలా నోరుమూసుకో.  మా ఫ్యామిలీ మ్యాటర్‌లో తలదూర్చకు ఇప్పుడే కాదు. ఇంకెప్పుడు కూడా….’’అన్నాడు సీరియస్‌గా.
‘‘మీతో కలిసి ఏడు అడుగులు నడచినప్పటి నుండి మీతోనే జీవితాన్ని పంచుకుంటున్నాను కదా! మీ ఫ్యామిలీ, నా ఫ్యామిలీ అంటూ విడివిడిగా రెండు ఫ్యామిలీలు వున్నాయా? తల్లిదండ్రులకి తిండిపెట్టొదని, ఫ్యామిలీ మెంబర్స్‌ని పట్టించుకోవద్దని నేను అనటం లేదు. నన్ను కూడా మీ మనిషిలా భావించి నా అవసరాలను కూడా గుర్తించాలి కదా?’’ అంది దేదీప్య.
‘‘నీ అవసరాలు తీరకపోతే….మీ అన్నయ్య దగ్గర నుండి వచ్చినప్పటి నుండి ఎలా బ్రతికావ్‌? అయినా నీతో వాదించే ఓపిక నాకు లేదు చేతనైతే జాబ్‌ చేసి చూపించు. లేదంటే నోరుమూసుకొని పనిచూడు.’’ అన్నాడు.
‘‘నాచేత జాబ్‌ చేయించాలన్న పట్టుదల యింత తీవ్రంగా వున్నప్పుడు మధ్యలోనా ఎం.బి.ఎ.ను డిస్టర్బ్‌ చేయకుండా వుండాల్సింది. ఇప్పుడు ప్రాజెక్టు వర్క్‌ చేస్తుండేదానిని. అది పూర్తయ్యాక ఏదో ఒక కంపెనీలో జాబ్‌ రావటానికి చాన్స్‌ వుండేది’’. అంది దేదీప్య ఏ మాత్రం కదలకుండా అక్కడే నిలబడి.
‘‘జాబ్స్‌ చేసేవాళ్లంతా ప్రొఫెషనల్సే అయినట్లు మాట్లాడకు. డిగ్రీలు చదివిన వాళ్లు కూడా జాబ్స్‌ చేస్తున్నారు.’’ అన్నాడు.
అతని మాటలు వింటుంటే ఆమోమయంగా వుంది దేదీప్యకి.  ఇప్పుడు తనేం చేయాలి? తనని తను పోషించుకోవటం కోసం ఉద్యోగం వెతుక్కోవాలా? వెతుక్కుంటే తప్పులేదు కాని అన్నయ్య తనకీ పెళ్లెందుకు చేసినట్లు! ఉద్యోగం చేసుకుంటూ తనని తను పోషించుకోటానికా? చాలమంది అమ్మాయిలు  పెళ్లి అవగానే తనకేదో పెద్ద ఉద్యోగం దొరికినట్లు భావిస్తుంటారు కదా! అదంతా నిజం కాదా! పెళ్లయితే చాలు అన్ని కష్టాలు తీరుతాయన్నట్లు అన్నయ్య, వదిన ఎంతగానో మురిసిపోయారు.  దీపక్‌ గవర్నమెంట్‌ ఎంప్లాయి అని కూడా అందరితో గొప్పగా చెప్పుకున్నారు.ఆ ధైర్యంతోనే వాళ్లు తనని దీపక్‌ చేతిలో పెట్టారు.
‘‘లోపలకెళ్లి తలుపేసుకొని ఆలోచించుకో. నేను బయటకి వెళ్తున్నా’’. అంటూ అతను బయటకెళ్లాడు. దేదీప్య లోపలకెళ్లింది.
* * * * *
యశోదర వాళ్ల అబ్బాయికి పెళ్లి బట్టలు కొనటం కోసం షాపింగ్‌కి వెళ్దామని చెప్పగానే దీపక్‌ని ఆఫీసుకి పంపి రెడీ అయి వెళ్లింది దేదీప్య.
కారు డ్రైవింగ్‌ దేదీప్య  చేస్తుంటే దేదీప్య  పక్కన కూర్చుంది యశోదర.
గొప్పపేరున్న క్లాత్‌షోరూం దగ్గరికి వెళ్లగానే కారాపింది దేదీప్య.
కారుదిగి వాళ్లిద్దరు షాపులోకి వెళ్లారు.
అక్కడ నిలబడి వున్న ఒక అబ్బాయిని చూపిస్తూ తన కొడుకు అలా వుంటాడని తగిన డ్రస్‌లు సెలక్ట్‌ చేద్దామని దేదీప్యతో చెప్పింది యశోదర.
ఇద్దరు కలసి యశోదర కొడుక్కి పెళ్లి బట్టలు సెలక్ట్‌ చేసి కొన్నారు. అలాగే కాబోయే కోడలికి కూడా కొన్ని నగలు, చీరలు కొన్నారు. కోడలిపట్ల యశోదరకి వున్న ప్రేమాభిమానాలు ఆమెకు సెలక్టు చేసిన నగలు, చీరల్లో కన్పించాయి. ఆ అమ్మాయి ఎవరో కాని బంగారు పూలతో పూజ చేసుకొనివుంటుంది అనుకొంది దేదీప్య.
షాపింగ్‌ చెయ్యటం పూర్తయ్యాక రెస్టారెంట్‌కెళ్లి కూర్చున్నారు. వాళ్ళెప్పుడు షాపింగ్‌కి వచ్చినా అదే రెస్టారెంట్‌కి వెళ్తారు.
వెయిటర్‌ రాగానే యశోదర ఆర్డర్‌ చేస్తూ దేదీప్య  కి ఏది ఇష్టమో చూడమని మెనూ కార్డుని ముందుకి జరిపింది.
పరధ్యానంగా వున్న దేదీప్య మెనూ కార్డుని చూడలేదు.  దేదీప్యకి ఇష్టమెనౖ ఐటమ్స్‌ ఏమిటో తనకి తెలుసు కాబట్టి వెయిటర్‌తో చెప్పి పంపింది యశోదర.
‘‘ఏంటి దేదీప్యా! అలా వున్నావు? ఏం జరిగింది? దీపక్‌ ఏమైనా అన్నాడా?’’ అంది యశోదర దేదీప్య చేయిపై తన చేయివేసి. ఆప్యాయంగా తడుముతూ.
యశోదర చేతి స్పర్శకి దేదీప్య మనసు కళ్లు చెమర్చాయి.
చిన్న, చిన్న ఆనందాలకి కూడా తనని దూరం చేస్తూ, ఎప్పుడు చూసినా తన మీద కోపంగా, విసుగ్గా వున్న దీపక్‌ తో తనకెంత అసంతృప్తిగా వుందో తల్లిలాంటి యశోదరకి అప్పుడప్పుడు చెప్పుకుంటుంది దేదీప్య .  భార్యా,భర్త అన్నాక ఆ మాత్రం అసంతృప్తి వుంటుందని అందమైన అబద్దం చెప్పి దేదీప్యను మభ్యపెట్టి ‘కొన్ని జీవితాలు ఇంతే’ అని మనసులో బాధపడ్తుంది యశోదర.
‘‘దీపక్‌ నన్ను జాబ్‌ చెయ్యమంటున్నాడు ఆంటీ’’ అంది దేదీప్య  .
‘‘అంత అవసరం ఏమొచ్చింది? అతనికి జాబ్‌ వుందిగా. నువ్వేమైనా కార్లు, బంగళాలు, నగలు, నాణ్యాలు అడుగుతున్నావా!’’ అంది యశోదర.
‘‘అదేం లేదాంటీ! తనవాళ్ల అవసరాలన్నీ ఆయనే చూసుకోవాలట.  అది ఆయన ఫ్యామిలీ అట. బాధ్యతట, నాకోసం నేను జాబ్‌ చూసుకోవాలట.’’ అంది క్లుప్తంగా.
దీపక్‌ అభిప్రాయం యశోదరకు నచ్చలేదు. అతని మాటలు దేదీప్యనెంత గాయపరిచాయో చూస్తేనే తెలుస్తోంది. దేదీప్యనే కాదు ఆత్మాభిమానం గల ఏ అమ్మాయినయినా ఆ మాటలు బాధపెడ్తాయి.
ఏ అమ్మాయి అయినా తనని ప్రేమిస్తూ, తనని భరించే భర్తను కోరుకుంటుంది. తనని తను అర్పించుకోవడం కూడా దాని కోసమే అంత బాధ్యత లేకుండా మాట్లాడిన దీపక్‌లో ఇకపై ప్రేమను, ఆప్యాయతను కోరుకోవడం వృధాప్రయాస.  ముఖ్యంగా భర్త దగ్గర ఏ భార్య అయినా తృప్తితో పాటు ఆర్థిక భద్రతను ఆశిస్తూ ఇష్టపూర్వకమైన ప్రశంస కోసం ఇంటెడు చాకిరీ చేస్తూ, ఆ ఇంటిని తన ప్రపంచంగా మార్చుకుంటుంది. అటువంటప్పుడు భార్యకు తెలియకుండా ఆర్థిక విషయాల్లో దీపక్‌ తన సొంత  నిర్ణయాలు తీసుకుంటూ అవి తన అవసరాలుగా, బాధ్యతలుగా మాట్లాడటం కూడా సమంజసం కాదు.
‘ఆంటీ! నాకు జాబ్‌ చెయ్యాలని వుంది. కానీ జాబ్‌ చేసుకుంటూ నా హడావుడిలో నేనుంటే ` ప్రతిరోజు చిన్న పిల్లాడిలా నా మీద ఆధారపడే దీపక్‌కి ఇబ్బంది అవుతుందేమోననిపిస్తుంది’’. అంటున్న దేదీప్య మాటలకి ఆశ్చర్యపోయింది యశోదర.
అతనెంత దూరం చేసి మాట్లాడినా, దగ్గరగా భావిస్తున్న దేదీప్యతో తనిప్పుడు ఏ మాత్రం అజాగ్రత్తగా మాట్లాడినా అపురూపమైన వాళ్లు కుటుంబ జీవనానికి అవసరమైన పునాదులు బీటలు వారిపోతాయి. పెద్దదానిగా తను చెప్పాల్సిన మాటలు తను చెప్పాలి అనుకొంది.
‘‘నీలాంటి వాళ్లు ఎంతమంది ఉద్యోగాలు చెయ్యటం లేదు చెప్పు. ఈ రోజుల్లో ఇద్దరు కలసి పనులు చేసుకుంటేనే కుటుంబం సవ్యంగా నడుస్తుంది.  మరి అలాంటి భద్రమైన భవితకోసం బాట వేసుకోవాలనుకున్నప్పుడు కాస్త సర్దుబాటు, కొన్ని ఇబ్బందులు తప్పవు. కాలక్రమేణ అన్నీ అవే సర్దుకుంటాయి.’’ అంటూ ఆత్మవిశ్వాసం నూరిపోసింది.
హోటల్‌ బిల్‌ పే చేసి ఇద్దరు వెళ్లి కారులో కూర్చున్నారు.
దేదీప్య కారు దిగుతుంటే ` భ్రమరాంబిక ఎప్పుడొచ్చిందో ఏమో దేదీప్య కోసం ఎదురు చూస్తోంది.
అత్తగారిని చూడగానే గబగబ వెళ్లి తాళం తీస్తూ.
‘‘బావున్నారా అత్తయ్యా! ప్రయాణం బాగా జరిగిందా?’’ అంది దేదీప్య
‘‘మా ప్రయాణాలు నీలాగా కారులో కాదుగా బావుండటానికి. ఎర్రబస్కెక్కి ఆగుతూ, ఆగుతూ వచ్చాను. ప్రాణం బేజారెత్తింది.’’ అంది కాస్త వ్యంగ్యంగా మరికాస్త విసుగ్గా.
దేదీప్య అదేం గమనించనట్లు ఆమె చేతిలో బ్యాగు అందుకొని…
‘‘లోపలికి రండి అత్తయ్యా! కూర్చోండి! ’’ అంటూ లోపలకి వెళ్లాక కుర్చీని కాస్త ముందుకు జరిపింది కూర్చోమన్నట్లు…
ఆమె కూర్చోలేదు.  మాటల్ని వెతుక్కుంటోంది. ఎలా మాట్లాడితే దేదీప్య ఎక్కువగా బాధపడ్తుందా అని.
‘‘మంచినీళ్లు త్రాగండత్తయ్యా!’’ అంటూ గ్లాసు పట్టుకొని దగ్గరకొచ్చిన దేదీప్య వైపు చూసి,
కసినంతా కళ్లలోకి తెచ్చుకుంటూ.
‘‘మొగుడ్ని ఆఫీసుకి పంపి, ఇల్లు`వాకిలి వదిలేసి కార్లలో తిరగమని మీ అన్నయ్య అమెరికా పోతూ చెప్పి వెళ్లాడా? ఇవేనా చదువుకున్న  లక్షణాలు?’’ అంటూ వీలైనంత కఠినంగా
భ్రమరాంబిక మాట్లాడుతుంటే కిటికీ అవతలవున్న యశోదరకు స్పష్టంగా విన్పిస్తూ స్థాణువై నిలబడిరది.
దేవుడు దేదీప్యకి అత్త విషయంలో కూడా అన్యాయం చేశాడనుకొని, తనవల్ల అనవసరంగా దేదీప్య మాటలు పడ్తుందన్న బాధతో వెంటనే వెళ్లి ఏ పని మీద దేదీప్యను బయటకు తీసికెళ్లిందో చెబుదామనుకొంది యశోదర.
‘‘ఆంటీ పిలిస్తే వెళ్లానత్తయ్యా!’’ అని చెప్పాలని నోటి వరకు వచ్చినా చెప్పకుండా ఆగిపోయింది దేదీప్య.  చెబితే యశోదరను కూడా ఏమైనా అంటుందేమోనన్న భయంతో. యశోదర అంటే దేదీప్యకి గౌరవం. గౌరవానికి అర్థం తెలియని భ్రమరాంబికకి యశోదరను దూరంగా వుంచాలన్నదే ఆమె అభిప్రాయం.
‘‘మామయ్యగారు బాగున్నారా అత్తయ్యా?’’ మెల్లగా ప్రశ్నించింది.
దేదీప్యను చుర చుర  చూస్తూ…
‘‘ఒక్క మామయ్యగారినే అడుగుతున్నావ్‌! నీ తోడికోడలిని, బావగార్ని, వాళ్ల పిల్లాడిని  అడగాలని తెలియదా? తెలియక కాదులే. వాళ్లంటే నీకు అసూయ.  నీ మొగుడి సంపాదన తింటున్నారని నీకు కక్ష. అయినా అంత కుళ్లెందుకు నీకు? ఇదేమైనా నీ బాబు సొమ్మా!  నా కొడుకు సొమ్ము! నిన్నగాక మొన్నొచ్చావ్‌! అంతా నీదేనన్నొన్నట్లు కులుకుతున్నావ్‌! అంత కుళ్లు వద్దు తగ్గించుకో.’’ అంది రాయి వెంట రాయి విసిరినట్లు మాటలతో కొడుతున్న భ్రమరాంబికను చూస్తుంటే ఆమెను ఎలా ఎదుర్కోవాలో అర్థం కాక కళ్ల నీళ్లు దూకుతున్నాయి  దేదీప్యకి.  బలవంతంగా ఆపుకుంటోంది.
‘‘నాకు నీ ఏడుపు చూసే ఓపికి లేదు.  ఆ యశోదరను పిలువు.  ఈ పద్దతి ఏమైనా బాగుందేమో అడుగుతాను.’’ అంది  భ్రమరాంబిక కోడలి మీద కోపాన్ని యశోదర పైకి మళ్లిసూ.
ఆ మాటను విన్నా విననట్లే వెంటనే కన్నీళ్లను కంట్రోల్‌ చేసుకుంటూ….
‘‘మీకు స్నానానికి నీళ్లు పెట్టమంటారా?’’ అంది దేదీప్య.
‘‘అట్టే దూరం లేకపోయినా ముదనష్టపు బస్సు ఎత్తెత్తి వేసింది. సప్తసముద్రాలు దాటివచ్చి ఇంటి ముందు మురిక్కాలవలో పడి చచ్చినట్లు ఇంటికొచ్చి కూడా ఈ మొక్కల మధ్య దోమల్తో కుట్టించుకుంటూ ఇప్పటిదాకా చచ్చాను. ఆ నీళ్లేదో త్వరగా పెట్టు.’’ అంది బ్రమరాంబిక.
‘‘సరే!’’ అంటూ అక్కడనుండి కదలబోతున్న దేదీప్య వైపు ఏదో గుర్తొచ్చినదానిలా చూస్తూ.
‘‘ఇదిగో…. మావాడేమైనా క్యాంపు కెళ్లాడా? టౌన్‌లోనే వున్నాడా?’’ అంది.
‘‘టౌన్‌ లోనే వున్నారు. ఇంటికొచ్చే టైమయింది.’’ అంటూ వంటగదిలోకి వెళ్లింది దేదీప్య. ఈ లోపల ఇల్లంతా కలియదిరిగి వచ్చింది భ్రమరాంబిక. ‘‘ఇంట్లో చాలా సామాన్లు వున్నాయి.  మావాడే                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 కొన్నాడా?  వున్న డబ్బంతా ఇలా తగలేస్తే సంసారమేం గడుపుతాడు? మాకేం పంపిస్తాడు?  పెళ్లికి ముందంటే సరే, ఇప్పుడు  నిన్ను కూడా మేపాల్సిన బాధ్యత వాడిమీద వుందిగా.  మేస్తే మేశావులే. వాడు ఆఫీసుకి వెళ్లాక కాస్త ఇంటి పట్టున పడివుండు. అటు, ఇటు పెత్తనాలకి పోతే ఇంటినెవరు కనిపెట్టుకుంటారు? ఈ సామాన్లకి కాపలా ఎవరుంటారు?’’ అంది భ్రమరాంబిక.
మాటకి మాట సమాధానం ఇవ్వాలంటే మనస్కరించని దేదీప్య మనసంతా ఛిద్రమైపోయింది.
విధివైపరీత్యంలా దురదృష్టం తోడై తన బ్రతుకును వాచ్‌మెన్‌ కన్నా హీనంగా మార్చటమంటే ఇదే కాబోలు. ఇంటెడు చాకిరీ చేస్తూ ఓ ముద్ద తిన్నందుకే వీళ్లిలా దెప్పిపొడుస్తున్నారే. వీళ్లసలు మనుషులేనా? పెళ్లయ్యాక ప్రతి పనిని డ్యూటీ లాగ చేస్తూ, సుఖ పడింది లేకపోయినా ఈ ఇల్లు తనది, ఈ ఇంటికి తను అధికారిణి అనుకొంది. అలా అనుకొని తను సాధించింది ఇదేనా? వూరికే తననేదో పోషిస్తున్నట్లు  ఇలా వీళ్ల మాటల్ని పడుతూ కుమిలి పోయేకన్నా తనకోసం తను ఉద్యోగం చేసుకుంటే తప్పులేదు.
పనంతా అయ్యాక రాస్తూ కూర్చుంది దేదీప్య.
‘‘ఏమిటి వదినా రాస్తున్నావు?’’ అంటూ అప్పుడే ఊరి నుండి వచ్చిన ఆమె మరిది పవన్‌ ప్రశ్నించాడు.
‘‘రా పవన్‌ కూర్చో బాగున్నావా? బాగా చదువుతున్నావా?’’ అంది పవన్‌ని చూడగానే ఆత్మీయంగా పలకరిస్తూ దేదీప్య.
‘‘బాగున్నాను వదినా!  మీరు ఎం.బి.ఎ. కంటిన్యూ చేస్తున్నారా?’’ అన్నాడు ఆమె రాస్తున్న వాటివైపు చూస్తూ.
‘‘లేదు పవన్‌! ఇవి మీ అన్నయ్య ఆఫీసు ఫైల్స్‌ ఆఫీసులో తన పెండిరగ్‌ వర్క్‌ తెచ్చి నన్ను రాయమన్నారు.  ఎలాగూ నేను ఖాళీగానే వున్నాను కదా! ‘‘అంది భర్తను సమర్థించుకుంటూ.
‘‘ఖాళీగా వుండటం దేనికి వదినా? మీరు కూడా ఏదైనా జాబ్‌ చెయ్యొచ్చుకదా?’’ అన్నాడు పవన్‌.
ఒక్క క్షణం పవన్‌వైపు చూస్తూ…
‘‘రేపటి నుండి నా ఉద్యోగం వేట ప్రారంభం అవుతుంది పవన్‌’’.  అంటూ నవ్వుతూ పవన్‌ తినటానికి ఏదైనా పెట్టాలని వంటగదిలోకి వెళ్లింది.
పవన్‌ వెళ్లి టీ.వి. చూస్తున్న తల్లి దగ్గర కూర్చున్నాడు.
* * * * *
యశోదర కొడుకు అభిరాం పెళ్లి లాలిత్యతో అతి ఘనంగా జరిగింది.  పెళ్లిలో అన్ని పనులు తనవే అయినట్లు యశోదర పక్కన తిరిగింది దేదీప్య. ఆమె తిరిగే విధానం చూసి చాలమంది దృష్టి దేదీప్య మీద పడకపోలేదు.
అభిరాంని యశోదర కొడుగ్గా చూసి ఎప్పుడూ చెందనంత దిగ్భ్రాంతి చెందింది దేదీప్య.  ప్రపంచం ఇంత చిన్నదా అని నివ్వెరపోతూ నిర్భావమైన స్థితిలో శిలలా వుండిపోయింది. అదంతా ఒక్క క్షణమే మరుక్షణమే మామూలుగా అయింది.
లాలిత్య మెడలో తాళి కట్టి, తలంబ్రాలు పోసిన క్షణం నుండి ఆమె కొంగు గాలి కొబ్బరాకు గాలిలా అతని మదిని పులకింపచేస్తోంది. ఆమె తన మనిషి అన్న భావన పెరిగి థ్రిల్లింగ్‌  గా వుంది. ఆమెను తనలో సగభాగంగా వూహించుకొని అపారమైన ప్రేమను పెంచుకున్నాడు. ఆమె మాట్లాడితే చెరువు గట్టు దగ్గర తామర పూలతో మాట్లాడుతున్నట్లు… నవ్వితే చిన్న,  చిన్న అలల సంగీతాన్ని విన్నట్లు ఫీలవుతున్నాడు.
రాత్రికి…….
‘‘తలనొప్పిగా వుందండి!’’ అని లాలిత్య చెప్పటంతో ఆ గదిలో వుండాలనిపించక వెళ్లి బాల్కనీలో కూర్చున్నాడు అభిరాం.
పాలార బోసినట్లున్న ఆ వెన్నెల్లో అతని మనసు వింతగా స్పందిస్తోంది. మీటితే పలికే వీణలా మారిన అతని గుండె పిలవగానే పలికే ప్రియునిలా మారి లాలిత్యనే చూస్తోంది. డోర్‌ తీసివుండటంతో లాలిత్య స్పష్టంగా అతను కూర్చున్న దగ్గరకి కన్పిస్తోంది. కన్నార్పకుండా ఆమెనే చూస్తున్నాడు. చూస్తున్నకొద్ది ఆమెతో కలసి సాగించబోయే జీవితం తేనె నింపిన డొప్పలా అన్పిస్తోంది. చీర కుచ్చిళ్ల దగ్గర నుండి ఆమె ముఖం వరకు అతని   కళ్లు ప్రేమతో అది పనిగా తడుముతూ కదులుతున్నాయి.  ఎక్కడ  ఏ నిధి దాగివుందోనన్నట్లు శోదిస్తున్నాయి.  ఏడు రంగుల ఇంద్రదనస్సు ఆరేసినట్లు కాన్వాసు మంచంపై నిద్దరోతున్న చిత్రంలా, పాలరాతి శిల్పంలా వున్న ఆమె ఒంటిపై ప్రకృతి పెట్టిన గొబ్బెమ్మల్లా కొండలు, కోనలు, కన్పిస్తుంటే అతని శరీరంలోని ప్రతి అణువు ఆమెను చేరుకోమని తొందరపెత్తున్నాయి.  ప్రపంచంలోని ప్రతి అందం తనముందు బలాదూర్‌ అన్నట్లుగా సవాల్‌   చేస్తూ ఆమె పెదవులు విల్లులా వంగి చంద్రకిరణాన్ని తలపిస్తూ మరింత రెచ్చగొడ్తున్నాయి.
అతను పుట్టాక ఎన్నో క్షణాలు గడచిపోయినా ఈ క్షణాలకున్న ప్రత్యేకత వాటికి లేదనిపిస్తోంది. తనలో ఇన్నాళ్లు కలిగిన మధుర భావాలకి ఈ క్షణాలు భాష్యం చెబుతున్నట్లున్నాయి. ప్రొద్దుటి నుండి ఆమెను చూస్తుంటే ఆ జడ, ఆ నవ్వు, ఆ నడక కోరిక కన్నా  ఆపుకోలేని అనురాగం కలిగి త్వరగా రాత్రి అయితే బాగుండని ఎదురుచూశాడు.
ఇక ఆగలేక అలాగే లేపి ఆమెను గుండెలకు హత్తుకోవాలని లేచి ఆమె వైపు వెళ్లాడు.  ఎన్నో యుగాలుగా తను అన్వేషిస్తున్న మనిషి ఆమేనన్న భావంతో అతని చెయ్యి ఆమెను తాకాలని తొందరపడ్తూ నిస్సంకోచంగా ఆమె నుదుటి మీదుగా ప్రయాణం చేసి, విరబూసిన అందాన్ని ప్రోది చేసుకున్నట్లున్న నడుము నుండి క్రిందకి దిగి నాజూగ్గా, ఒద్దికగా, బుద్దిగా వున్న ఆమె పాదాలను తాకుతూ వెంటనే ఆమె ముఖానికి దగ్గరగా వచ్చి ఆర్తిగా, ఆత్రంగా, అనురాగపూరితంగా ఆపుకోలేని తన్మయంతో ‘ఐలవ్‌యు లాలిత్యా!’’ అని లోపల అనుకుంటూనే పైకి అన్నాడు.
అమ్ముల పొదిని పోలిన ఆమె కనురెప్పలు విచ్చుకున్నాయి.  తన పర్మిషన్‌ లేకుండా, దొంగలా తనపైకి వంగినట్లు కన్పిస్తున్న అభిరాంని చూడగానే ఒకవిధమైన చులకన భావం,ఏవగింపు కలిగాయి లాలిత్యకి.
‘‘తలనొప్పిగా వుందని చెప్పానుగా. ఇలా వచ్చారేం? అర్థం చేసుకుంటారనుకున్నాను’’ అంటూ ఆమె చిరాగ్గా లేచి కూర్చోవటంతో అభిరాం నిరుత్తరుడయ్యాడు. ఆమె గొంతు ఎంత నెమ్మదిగా మాట్లాడినా కంచులా మోగింది.
వెంటనే సర్దుకొని ఆమె ముఖంలోకి చూడలేక చ.. చ.. సంస్కారం లేని వాడిలా తనేంటి ఇలా చేశాడు? అయినా తను తాకాలనుకున్నది తన బార్యనేగా.  అందులో ఇది తొలిరాత్రి. అని తనకు తను సర్ధిచెప్పుకొని, మళ్లీ బాల్కనీలోకి వెళ్లి కూర్చున్నాడు.
అభిరాం వైపు  ఏదోగా చూస్తూ `సేఫ్టిలేని ప్లేస్‌లో తనని తను దాచుకుంటున్నట్లు కాళ్ల దగ్గరున్న బ్లాంకెట్‌ను తల వరకు లాక్కుంది.
బ్లాంకెట్‌లో అందంగా ముడుచుకున్న లాలిత్య మౌన శిల్పంలా అన్పించి సన్నగా నవ్వుకున్నాడు.
ఒక మనిషి మీద భరించరాని ఇష్టం కలగటమంటే ఇదే కావొచ్చు. దీన్నే ప్రేమంటారా? అని మనసులో అనుకుంటూ టైం చూశాడు. అప్పటికే రెండు దాటింది. తెల్లవారే లోపల ఏ క్షణంలోనైనా నిద్రలేచి లాలిత్య తనవైపు చూసినప్పుడు ఆమెను మిస్సవుతానేమోనని కంటిమీద కునుకు లేకుండా చూస్తూ అలాగే కూర్చున్నాడు అభిరాం.
నాలుగు గంటలకి నిద్రలేచిన లాలిత్య బాల్కనీలో కూర్చుని తనవైపే చూస్తున్న అభిరాంని చూసి నెమ్మదిగా బెడ్‌ దిగి నడుచుకుంటూ అతని ముందుకెళ్లి నిలబడింది. ఆమె ముఖంలో ఎలాంటి భావం లేదు.
ఆమెనలా చూడగానే అమాంతం తన కుడి చేత్తో ఆమె నడుముని చుట్టేయబోయాడు అభిరాం.
‘‘అలా తాకితే నాకు చక్కలిగిలి.’’ అంటూ అక్కడోక్షణం కూడా ఆగకుండా గదిలోకి వెళ్లి నీళ్లు తాగి పడుకొంది. అతను ఆమె వెంట నడిచి.
‘‘మరి నీకు ఎలా తాకితే చక్కలిగిలి కాదో చెప్పు? ‘‘ అంటూ ఆమె పక్కన పడుకొని ఎదురుగా ఆమె ముఖంలోకి ముఖం పెట్టి చూశాడు. అతని మస్తిష్కంలోని ఊహలు, మదిలోని ఊసులు ఒకచోట చేరి హృదయాంతరాల్లో దాగివున్న సంతోషాన్ని ఉప్పెనలా ఎగజిమ్ముతున్నాయి. ఆమెకు చిరాగ్గా అన్పించి తన ముఖం పక్కకి తిప్పుకొంది.
‘‘నేన్నీకోసం రాత్రంతా నిద్రపోకుండా వెయిట్‌ చేస్తున్నా… ముఖమలా తిప్పుకుంటావేం.?’’ అన్నాడు.
ఆశ్చర్యంతో ఆమె కళ్లు ఆవులించాయి.
‘‘నాకోసమేనా? బాల్కనీలో అలా దెయ్యంలా కూర్చోకపోతే వచ్చి పడుకోవచ్చుగా.’’ అంది కొత్తపెళ్లి కూతురునన్న సిగ్గుగాని, భయం గాని ఏ మాత్రం లేకుండా.
షాకయ్యాడు అభిరాం.
* * * * *
అభిరాం ట్రైనింగ్‌ పూర్తికాగానే కొద్ది రోజులు హైదరాబాదులోనే ఒక కంపెనీలో పనిచేసి, పెళ్లయిన వెంటనే వైజాగ్‌లో మంచి కంపెనీలో జాబ్‌ వెతుక్కున్నాడు.
కొడుకు, కోడలు ఇకముందు తన దగ్గర వుండబోతున్నందుకు ఆనందంగా వుంది యశోదర, రాజశేఖరంలకు.
ఆ ఇంట్లో అభిరాం గది, పైన వుంటుంది. అతని గది, గదిచుట్టూ వాతావరణం, అతని అభిరుచికి తగినట్లుగా వుంటుంది. గదిలోంచి బయటకి రాగానే పువ్వులతో విరబూసిన గులాబి మొక్కలున్న కుండీలు వుంటాయి. దాని పక్కనే అతను రోజు జిమ్‌ చేసే గది వుంటుంది.  అందులో అతను యూజ్‌ చేసే డంబెల్స్‌ వుంటాయి.
ఉదయాన్నే గదిలోంచి బయటకు రాగానే పూలకి ‘హాయ్‌’ చెప్పి వాకింగ్‌కి వెళ్తూ… ఆ మొక్కలు వాడిపోటం చూసి బాగా ఫీలయ్యి లాలిత్యను కేకేశాడు అభిరాం.
మృదువుగా పిలిస్తేనే అంతంత మాత్రంగా పలికే లాలిత్య అతను గట్గిగా కేక వెయ్యటంతో తల కూడా తిప్పలేదు.  ఇక లాభం లేదనుకొని అతనే ఆమె దగ్గరకి వెళ్లాడు.
‘‘ఆ మొక్కలు చూడు నీళ్లు లేక ఎలా ఎండిపోతున్నాయో వాటికి నీళ్లు పోస్తే నీ తాత సొమ్ము ఏమైనా పోతుందా?’’ అన్నాడు గట్టిగా.
లాలిత్య మాట్లాడలేదు. నీళ్లు పోస్తాననలేదు, పొయ్యననలేదు.
‘‘చూడూ! ఆ మొక్కలు ఎప్పటిలా కళకళలాడాలి. నేను వాకింగ్‌కి వెళ్లి వచ్చేలోపల వాటికి నీళ్లు పొయ్యి.’’ అన్నాడు.
‘ఏం మీరు పొసుకోవచ్చుగా నాకు చెప్పకపోతే. ప్రొద్దున్నే చిన్న పిల్లాడిలా రోడ్డు మీద పరుగు తియ్యకపోతే వాటికి నీళ్లు పోస్తే తప్పేంటి? మళ్లీ దానికో ముద్దు పేరు ‘వాకింగ్‌’ అని పనులు మానేసి బయట తిరగటమంటే ఇదే.’’ అంది. బార్యంటే ఏమనుకుంటున్నారో వీళ్లు… మొక్కలకి నీళ్లు పోస్తూ, కుక్కలకి మాటలు నేర్పుకుంటూ వుండే హోంగార్డు అనుకుంటున్నారేమో అని మనసులో అనుకుంటూ.
‘‘నీకు మతి వుండే మాట్లాడుతున్నావా?’’ అన్నాడు ఎప్పుడూ చూడనంత వింతగా ఆమెను చూస్తూ…
లాలిత్య తనను ఏమన్నా భరిస్తుంది కాని ‘మతిలేదు’ అంటే మాత్రం సహించలేదు.మతిలేని పనులు తనేం చేసిందని అలా అన్నాడు? మాట్లాడకుండా మౌనంగా నేలవైపు చూస్తూ ఎడమ చేతిని నోటి దగ్గర పెట్టుకొని గోళ్లు కొరుకుతూ కూర్చుంది.
అభిరాం అక్కడ నుండి కదిలి వాకింగ్‌కి వెళ్లాడు.
అతనలా వెళ్లగానే… ‘రోజూ వీటికి నీళ్లెవరు పోస్తారు?’’ అని కసిగా అనుకుంటూ ఒక్క వుదుటన వెళ్లి ఆ గులాబి మొక్కల్ని పీకి… క్రింద నిలబడి తీగలపై వాళ్ల అత్తగారివి, మరిదివి, భర్తవి బట్టలు ఆరేస్తున్న దేదీప్య నెత్తిన పడేసింది. మట్టితో నిండిన వేళ్లతో వచ్చి టక్కున తన నెత్తినపడ్డ మొక్కల్ని చూసి ముందు దడుసుకొని తర్వాత పైకి చూసి….
‘‘మనుష్యులు కన్పించరా నీకు? పైన వున్నానన్న పొగరా?’’ అన్నట్లుగా చూసింది దేదీప్య. దేదీప్య చూపుల్ని చూసి, అందులో భావం అర్థమై తిక్కరేగింది లాలిత్యకి.
‘‘ఏంటలా చూస్తావ్‌? నిన్నేమైనా నేను చూశానా? మొక్కలేగా నెత్తిన పడింది. అదేదో కుండీ పడ్డట్లు చూస్తావెందకు?’’ అంది లాలిత్య.
‘‘ఏమిటి? కుండీ నా నెత్తిన వేస్తావా?’’ అంది దేదీప్య ఆశ్చర్యపోతూ
‘‘నేనేశానా? వేసినట్లే మాట్లాడతావేం.’’ అంది లాలిత్య.
‘‘వెయ్యి నీ పని చెబుతా.’’ అంది దేదీప్య.
‘‘ఏం చెబుతావ్‌, చచ్చివూరుకుంటావు’’ అంది లాలిత్య.
‘‘నీకేమైనా పిచ్చా?’’ అంది దేదీప్య.
‘‘నాకు పిచ్చి అంటావా? వుండు నీ పని చెబుతా’’ అంది లాలిత్య కోపంగా.
అసలే అంతకుముందు ఏదో అవసరమై పక్క గదిలోకి వెళ్తే అభిరాం జిమ్‌ చేసే డంబల్స్‌ కాలుకి తాకి గాయమై రక్తం కన్పించింది. అప్పటి నుండి తన ఒంట్లోంచి లీటర్‌ బ్లెడ్‌ పోయినంత బాధగా వుంది. ముందా డంబెల్స్‌ తెచ్చి దీని నెత్తిన పడెయ్యాలి. పీడా పోతుంది అని మనసులో అనుకుంటూ లోపలికి వెళ్లింది.
పెద్ద పెద్ద డంబెల్స్‌ని ఎత్తలేక స్మాల్‌ డంబెల్‌ని తెచ్చి సరిగ్గా దేదీప్య నెత్తిన వేయబోతున్న సమయంలో అప్పుడే అక్కడకి వచ్చిన అభిరాం చూసి పట్టుకున్నాడు. క్రింద నిలబడివున్న దేదీప్యను  కూడా అతను చూశాడు. అతని గుండె ఆగినంత పనైంది.
దేదీప్య అతన్ని గమనించకుండా తడి బట్టల్ని పిండి ఆరవేస్తోంది.
‘‘నువ్వెందుకిలా చేస్తున్నావ్‌? ఆ కుండీల్లో మొక్కలేమైనాయి?’’ అన్నాడు బోసిగా వున్న కుండీలవైపు చూస్తూ.
‘‘ఈ డంబెల్స్‌ని నా కాలు తాకి రక్తం వచ్చింది తెలుసా?’’ అంది  ప్రపంచంలోని బాధనంత ముఖంలోకి తెచ్చుకుంటూ.  కుండీల్లో మొక్కల సంగతి మాత్రం చెప్పకుండా…
‘‘వాటి దగ్గరకెళ్లి నిన్నెవరు పొడుచుకోమన్నారు?’’ అంటూ ఆమె చేతిలో డంబల్‌ని తీసి పక్కనపెట్టి.
‘‘ఏది చూడనియ్‌!’’ అంటూ ఆమె కాలు పట్టుకోబోయాడు.
శరాఘాతం తగిలిన దానిలా కాలు వెనక్కు లాక్కుంది. కాలు తాకితే యింకేమైనా వుందా? ముందు కాలు తాకి, తర్వాత ఇంకేమైనా తాకొచ్చు.
ఆమెనలా చూడగానే అచేతనుడయ్యాడు అభిరాం.
* * * * *
రోజులు శరవేగంతో కదులుతున్నాయి.
ఇందుమతికి ఒంట్లో బాగాలేదని తెలియటంతో రాజశేఖరంని తీసుకొని యశోదర వరంగల్‌ వెళ్లింది.
‘‘లాలిత్యా! రేపు నాకు! ఉప్నా, పెసరట్టు చేసిపెట్టు అమ్మగాని మామ్మ గాని ఎక్కువగా అవే చేస్తుంటారు.’’ అంటూ కళ్లు మూసుకొని పడుకున్నాడు అభిరాం.
లాలిత్య తన గోళ్లకున్న నెయిల్‌ పాలిష్‌ని రిమూవ్‌ చేస్తూ కూర్చుంది కాని చేస్తాననలేదు చెయ్యననలేదు.
ఉదయాన్నే అతను డైనింగ్‌ టేబుల్‌ దగ్గరకి రాగానే
బ్రెడ్‌ స్లయిసెస్‌కి జామ్‌ పూసి అభిరాం ముందుపెట్టింది.
‘‘ఇది నువ్వు తిను. నాకు ఉప్మా, పెసరట్టు తీసుకురా?’’ అన్నాడు.
‘ఉప్మా, పెసరట్టు వుంటే నేను కూడా తినేదాన్ని కదా! ఇది వుండబట్టే మీకు పెట్టాను.’’ అంది.
‘‘ఏం! చెయ్యలేదా?’’
‘‘అదెవరు చేస్తారండి! రుబ్బాలి చెయ్యాలి అదంతా పెద్ద పని. నావల్ల కాదు.’’ అంది.
‘సరే లే కనీసం కాస్త స్ట్రాంగ్‌గా ఫిల్టర్‌ కాఫీ అయినా చేసి యివ్వు తాగివెళ్తాను.’’అన్నాడు.
‘‘నా కసలే ఓపిక తక్కువ. ఈయన చెప్పేవన్నీ పెద్ద, పెద్ద పనులు.’’ అనుకుంటూ కిచెన్‌లోకి వెళ్లింది. స్మూత్‌గా వున్న ఆ ఫోరింగ్‌పై చెప్పుల కాళ్లతో టకటక నడుస్తుంటే ఒక్కోసారి జారిపడ్తుందేమోనన్న అనుమానం వస్తుంది అభిరాంకి.
గబ, గబ పాలల్లో బ్రూకలిపి తెచ్చి అతనికి యిచ్చింది. ఎప్పుడైనా అభిరాం బ్రూకాఫీ తాగడు. దాన్ని సిప్‌ చెయ్యగానే….
‘‘చీ… బ్రూ కలిపావా?’’ అన్నాడు.
మాట్లాడలేదు లాలిత్య.
‘‘నువ్వు నా కడుపు మాడ్చటానికే నా దగ్గరకొచ్చావు.’’ అంటూ  కప్పును గట్టిగా టీపాయ్‌ మీద పెట్టి మరోమాటకి అవకాశం యివ్వకుండా ఆఫీస్‌కి వెళ్లాడు.
ఆఫీసులో ఈ రోజు వర్క్‌లోడ్‌ ఎక్కువై తలనొప్పి వచ్చింది అభిరాంకి సాయంత్రం ఇంటికి రాగానే….
‘‘తలనొప్పిగా వుంది లాలిత్యా! కొంచెం టీపెట్టి యివ్వు.’’ అన్నాడు.
కొద్దిసేపు అయ్యాక ఫ్రిజ్‌ లోంచి కూల్‌డ్రింక్‌ తీసి గ్లాసులో పోసుకొచ్చి యిచ్చింది లాలిత్య.
దాన్ని చూడగానే అరికాలి మంట నెత్తిక్కినట్లు తిక్కరేగింది అభికి. కానీ ఆ టైంలో లాలిత్య తో మాటలు పెంచితే గెలవలేనని….
‘‘టీ చేసే ఓపిక లేకపోతే చెయ్యనని చెప్పొచ్చుగా కూల్‌డ్రింక్‌ ఎవరు తెమ్మన్నారు?’’ అన్నాడు కోపంగా అతని మాటలేమీ పట్టించుకోకుండా….
‘‘ఈ రాత్రికి వంట ఏం చెయ్యమంటారు?’’ అంది.
‘‘నేను చెప్పింది నువ్వు ఎప్పుడు చేశావని నన్ను అడుగుతున్నావ్‌! నీ ఇష్టమొచ్చింది చెయ్యి’’ అన్నాడు.
ఆ మాటలకి కనురెప్పల్ని అదోలా ముడిచి, మూతి సున్నాలా చుట్టి…
‘‘ఎందుకండీ అలా అంటారు? మీ కడుపు మాడుస్తున్నానని అందరు అనుకోవాలనా? మీరు బక్కగా  అయితే మీ మమ్మీ వచ్చి నా కొడుక్కి నా కోడలు అన్నం పెట్టలేదని నలుగురికి చెప్పుకోవాలనా? మీరిలా చేసేది?’’ అంటూ ఎప్పటిలా తన గొంతుని కంచుల మ్రోగించకుండా కాస్త మెత్తగా పలికింది.
‘‘ఇదీ మరీ బావుంది. చేసేదంతా చేసి, నేను చెయ్యమన్నవి చెయ్యకుండా  నన్నే అంటున్నావే. ఇంతకీ నీ బాధ నలుగురి కోసం, మమ్మీ కోసమే కాని నాకు వండి పెట్టలేదని కాదా?’’ అన్నాడు ఆశ్చర్యపోతూ.
‘‘మనం నలుగురి కోసం బ్రతకాలి కదా!’’ అంటూ అక్కడే నిలబడింది.
అసలే టైరయిపోయిన అభికి లాలిత్యతో మాటలు పెంచే ఓపికలేక ‘‘రా! కూర్చుని మాట్లాడుకుందాం!’’ అంటూ హాల్‌ వరకు తీసుకొని వచ్చి, ఆమెనక్కడ వదిలేసి తన గదిలోకి వెళ్లి డోర్‌పెట్టుకున్నాడు.
తనని అలా ఒంటరిగా వదిలి అతను గదిలోకి వెళ్లటంతో చిర్రెత్తుకొచ్చింది లాలిత్యకు.
గబ గబ డోర్‌ దగ్గరకెళ్లి బాదింది.
‘‘ఎందుకు డోర్‌ పగలగొడ్తావ్‌!’’ నువ్వు లోపలకి వస్తానంటే నేను కాదంటానా? రా . కూర్చో.’’ అంటూ డోర్‌ తీసి ఆమె చెయ్యి పట్టుకొని బెడ్‌ దగ్గరకి తీసుకెళ్లి కూర్చోబెట్టాడు.
జీవితం చాలా చిన్నది ఉన్న సమయంలోనే సంతోషంగా బ్రతకాలన్నదే అతని ఫిలాసఫి. అందుకే ఇన్నాళ్లూ ప్రకృతిని ఆరాదిస్తూ పరవశించాడు.  ఇప్పుడు భార్యను ఆరాదిస్తున్నాడు. కానీ లాలిత్య అతని పక్కనైతే పడుకుంటుంది కాని, దగ్గరకి తీసుకోవాలంటేనే ఒప్పుకోవటం లేదు. ఇప్పుడైనా ఒప్పుకుంటుందేమో అనుకొని.
‘‘నా తలనొప్పి ఎలాగూ టీతో తీరే యోగం లేదు. కనీసం ఇలా అయినా తీరుతుందేమో’’ అంటూ ప్రేమగా, మృదువుగా ఆమెను దగ్గరకి తీసుకోబోయాడు.
ఒక్కసారిగా లేచి నిలబడి దూరంగా జరిగింది.
‘‘ఎందుకే నీ జన్మ! నువ్వు దీనికి కూడా పనికిరావా?’’ అన్నాడు.
‘‘ అంటే నన్ను మీ అవసరాలకు వాడుకునే మిషన్‌లా చూస్తున్నారన్నమాట’’ అంది ముఖం కొశ్చన్‌ మార్క్‌లా పెట్టి….
‘‘వంట చెయ్యటం, చెట్లకి నీళ్లు పొయ్యటం, భర్తను సుఖపెట్టడం, యివన్నీ మిషన్లు చేస్తాయా?’’ అన్నాడు అభిరాం.
‘‘కానీ మీరు నన్ను అలాగే ఉపయోగించుకోవాలనుకుంటున్నారు.’’ అంటూ అక్కడే నిలబడితే అభి తనను బలవంతం చేసినా చెయ్యొచ్చన్న భయంతో…. వెంటనే.
‘‘సరే! తలనొప్పిగా వుందన్నారుగా మీరు పడుకోండి!’’ అంటూ నైస్‌గా ఆ గదిలోంచి జారుకుంది.
అభిరాం నుదుటి మీద చేత్తో రుద్దుకుంటూ బాధగా పడుకున్నాడు.
అభిరాంకి తన భార్య చక్కగా చీరకట్టుకొని, గాజులు వేసుకొని, తలలో మల్లెపూలు పెట్టుకొని, కళ, కళలాడుతూ వుండాలని ఆశ. ఒక్కరోజు కూడా అలా వుండదు.
‘‘ఇదేం పద్దతి లాలిత్యా?’’ అంటే
‘‘నా పద్దతి ఇంతే, అయినా నా పద్దతికేం?’’ అంటుంది.
ఏ విషయం మాట్లాడబోయినా ఆసక్తిగా వినదు. గోళ్లు కొరుక్కుంటూ కూర్చుంటుంది.
తను ఆఫీసు నుండి లేటుగా వస్తానని, తనకోసం ఎదురు చూడొద్దని, తన అవసరాలు లాలిత్య చూస్తుందని అభిరాం చెప్పటంతో యశోదర అతన్ని పట్టించుకోవటం మానేసింది.
లాలిత్య డైనింగ్‌ టేబుల్‌ మీద అన్నీ సర్దిపెట్టి ‘తినండి’ అంటుందే కాని ఒక్కరోజు కూడా దగ్గరవుండి వడ్డించదు. అతనికేమో కొసరి కొసరి వడ్డిస్తూ  భార్య తన ప్రక్కనే కూర్చోవాలని కోరిక. ఆమె కూడా తన పక్కన కూర్చుని తినాలని అభిలాష. కాని అతను ఇంటికి రాకముందే ఆమె తినేస్తుంది.  లేదంటే అతను తిన్నాక ఎప్పుడో తీరిగ్గా తింటుంది.
‘‘నా మనసు నువ్వెప్పుడు తెలుసుకుంటావు లాలిత్యా?’’ అన్నాడు ఆ రాత్రికి అభిరాం.
‘‘అంతగా తెలుసుకోవటానికి ఏముంటుందండి?’’ అంది అతని మాటల్ని తేలిగ్గా తీసిపారేస్తూ..
‘‘ఏమెందుకు లేదు? ఆఫీసుకెళ్లే ముందు టిఫిన్‌ పెట్టమంటే బ్రెడ్‌ తినమన్నావు. టీ ఇమ్మంటే కూల్‌డ్రింక్‌ ఇచ్చావు. కాస్త పక్కన కూర్చుని కబుర్లు చెబుతావా అంటే అదీ లేదు. మనసు తెలుసుకోకుండా ప్రవర్తించడమంటే ఇదే. నువ్విలా వుంటే నాకెంత బాధగా వుంటుందో తెలుసా?’’ అన్నాడు.
‘‘ఇంకోలా వుండటం నాకు రాదు.’’ అంది.
‘‘నేర్చుకోలేవా?’’ అన్నాడు.
‘‘నేర్చుకోవటానికి నేనేమైనా చిన్నపిల్లనా? అయినా నా ప్రవర్తన నాకు బాగానే వుంది. ఇక మార్చుకోటానికి, నేర్చుకోటానికి ఏం లేదు.’’ అంది .
‘‘సరే! మరి ఈ రోజైనా….’’అంటూ ఆమె కళ్లలోకి చూశాడు.  అతని చూపుల్లోని భాష అర్థమైన దానిలా….
‘‘ఆ ఒక్కటి అడక్కుండా పడుకోండి!’’ అంది పెదవులపై వేలు పెట్టుకొని ముద్దుగుమ్మలా ముడుచుక్కూర్చుంటూ అలా కూర్చోవటం ఎప్పటి నుండి ప్రాక్టీస్‌ చేసిందో ఏమో…
ఆమెనలా చూస్తుంటే నండూరి ఎంకి అనాలో… అడవి బాపిరాజు శశికళ అనాలో… విశ్వనాథ వారి కిన్నెరసాని అనాలో… దేవులపల్లి ఊర్వశి అనాలో.. తెలియటం లేదు.  అందరూ కలిస్తే ఆమె అన్నట్లుగా వుంది. అలాంటి ఆమెను చేయిచాస్తే అందేంత దూరంలో పెట్టుకొని పెళ్లైన బ్రహ్మచారిలా వుండాలంటే సాధ్యం కావటం లేదు. అలాగే చూస్తూ నిద్రపోయాడు.
నిద్ర మధ్యలో లేచాడు అభిరాం.  పక్కన లాలిత్య లేక పోవటంతో కంగారు పడ్డాడు. ఒక్కక్షణం లాలిత్య తన పక్కన లేకపోయినా తట్టుకోలేకపోతున్నాడు. తనకి ఇష్టమైనవన్నీ తననే అంటిపెట్టుకొని వుండాలని  ఏ మనిషికైనా వుంటుంది. ప్రేమించే కొద్ది దూరంగా వుండాలనిపించదు. వాళ్లు కాసింత శ్రద్ద చూపకపోయినా, మాట వినకపోయినా బాధగా, కోపంగా వుంటుంది. ఇన్నాళ్లు అతను ప్రకృతి పట్ల అభిరుచి పెంచుకొని తనకు తనే వాటితో రమించాడు. తన కోర్కెల్ని తీర్చమని, దగ్గర కమ్మని వాటిని అడుగలేదు.  అలగలేదు, తన కోసం మరింత సమయాన్ని కేటాయించమని కూడా వాటిని కోరలేదు. కానీ లాలిత్యతో అలా వుండలేకపోతున్నాడు.  ఆమె ప్రవర్తన తననెంత కష్టపెట్టినా చీకటిని చూసి కళ్లు మూసుకుంటే నక్షత్రాలు కనపడవన్నట్లు ఆమెపై కోపం తెచ్చుకోలేక పోతున్నాడు.  కానీ ఎంత ప్రయత్నించినా మూసి వున్న పుస్తకంలా ముడుచుక్కూర్చుంటుంది.  ఆ పుస్తకాన్ని ఎలాగైనా ఈ రోజు విప్పి చదవాలన్న కసి ఎక్కువైనవాడిలా బెడ్‌పై నుండి లేచి బాల్కనీలోకి వచ్చాడు. మసక వెలుగులో ` వైట్‌ నైటీ లో ముఖానికి తెల్లగా ముల్తానీ మట్టి పూసుకొని, నెత్తికి హెన్నా పెట్టుకొని చెవులకి హెడ్‌ఫోన్స్‌ పెట్టుకొని బాల్కనీలో నిశ్శబ్దంగా తిరుగుతున్న లాలిత్యను చూడగానే ఎప్పుడూ లేని విధంగా ఆశ్చర్యపోతూ ఆపుకోలేని ఆవేశంతో…
‘ఏంటీ వేషాలు వేళకాని వేళ లాలిత్యా!’’ అంటూ గద్దించాడు అభిరాం
అతని మాటలు ఆమెకు విన్పించకపోయినా, అతను ఆవేశపడ్తున్నాడని మాత్రం అర్థమైంది. వెంటనే తన చెవులకున్న హెడ్‌ఫోన్స్‌ తీసి చేతిలో పట్టుకొని ఏమిటి అన్నట్లుగా చూసింది.
‘‘ ఈ టైంలో ఈ మేకప్‌ లేంటి?’’ అన్నాడు కోపంగా
విషయం చిన్నదైనా తన నోటితో వరల్డ్‌వార్‌ చెయ్యగల లాలిత్య ఎదుటి మనిషి ఆవేశాన్ని అసలు సహించదు. అవతలి వాళ్లు ఎవరూ అన్నది ఆలోచించదు.
‘‘ఇంకే టైంలో చేసుకోవాలి? పగలంతా నిద్రతోనే సరిపోతుంది. మీరు చెప్పే పనులక్కూడా నాకు టైముండట్లేదు.  అందుకే ఇప్పుడు చేసుకున్నాను తప్పేంటి.’’ అంది.
‘‘తప్పా తప్పున్నరా!’’ అన్నాడు గట్టిగా .కనీసం పక్కన పడుకునే సౌలభ్యం కూడా లేకుండా ఇలా అడవికాచిన  వెన్నెల్లా తన భార్య అర్థరాత్రి బాల్కనీలో తిరగటం భరించలేకపోతున్నాడు.  ‘‘మీకన్నీ తప్పులే.  మీ అమ్మగారైతే మరీను…. చేతులకి గాజులు వేసుకోకపోయినా, తలలో పూలు పెట్టుకోకపోయినా, చీర కట్టుకోకపోయినా దేదీప్యతో పోల్చి చంపుతోంది. అసలెవరండీ ఆ దేదీప్య? ఎప్పుడు చూసినా, ఎక్కడికెళ్లినా మీ మమ్మీ తన వెంట తీసికెళ్తుంది. మీ మమ్మీకి బాడీగార్డా?’’ అంది ఆరా తీస్తున్నట్లు కాస్త వ్యంగ్యాన్ని జోడిస్తూ.  అత్తగారు తనని దేదీప్యతో పోల్చి ‘‘దేదీప్యను చూసి నేర్చుకో’’. అన్నప్పటి నుండి మనసు రగలిపోతోంది లాలిత్యకి.
‘‘బాడీ గార్డో, ఆత్మీయురాలో నాకు అనవసరం. నేను అడిగిందానికి సమాధానం చెప్పకుండా ఏదేదో మాట్లాడతావేం?’’ అన్నాడు అసహనంగా.
‘‘నాకేది మాట్లాడాలనిపిస్తే అదే మాట్లాడతాను. భర్తతో ఆ మాత్రం మాట్లాడుకునే అదృష్టం కూడా లేదా?’’ అంది.
ఈ మాటకి కదిలిపోయి, కోపం తగ్గి మౌనంగా చూశాడు.
‘‘ఒకసారి మీ మమ్మీ ఏమన్నారో తెలుసా? నాకు బెడ్‌రూం ఎలా సర్దుకోవాలో తెలియడం లేదట. నాబెడ్‌ రూం నా ఇష్టం అందులో వుండేది నేనా? ఆవిడా? బట్టలు మడతలు వెయ్యకపోయినా, తినగా మిగిలింది బయట పడెయ్యకపోయినా చిర్గాగా చూస్తుంది.  ఒక్కోసారి విసుగ్గా చూస్తుంది. నాకు అలాంటి చూపులంటే నచ్చదు. అత్తగారినన్న డామినేషన్‌ ఆవిడ అణువణువులో కన్పిస్తోంది. దాన్ని నేను భరించలేను.  నాక్కూడా  స్వేఛ్చ కావాలి. స్వాతంత్య్రం కావాలి.’’ అంది.
‘‘మమ్మీ బిహేవియర్‌ చాలా స్మూత్‌గా వుంటుంది.  ఏది చెప్పినా నీ మంచికే చెబుతుంది. దాన్ని నువ్వు డామినేషన్‌ అనుకోవద్దు.’’ అన్నాడు
‘‘ఎవరి మమ్మీ వాళ్లకి అలాగే అన్పిస్తుంది లెండి! అవునూ! లోకంలో పనులు చెయ్యకుండా ఎంతమంది కోడళ్లు ఎ.సి. రూముల్లో పడుకొని నిద్రపోవటం లేదు? నేనొక్కదాన్నే నిద్రపోతున్నట్లు ‘ఇంటికి అరిష్టం’ అంటూ క్లాసు తీసుకుందో రోజు. అసలు మీ మమ్మీని చూస్తుంటే ఎటైనా పారిపోవాలనిపిస్తోంది.’’ అంది.
ఒక్కక్షణం ఆమె ముఖం లోకి లోతుగా చూసి ఆ తర్వాత ఆలోచనగా ఆమె తలమీద నుండి దూరంగా చూశాడు.
‘‘ఎప్పుడు చూసినా కిచెన్‌లోకి రమ్మని పిలుస్తుంది. తను చేస్తుంటే చూసి నేర్చుకోమంటుంది. నాకు కిచెన్‌లోకి వెళ్లాలంటేనే ఇరిటేషన్‌గా వుంటుంది. ఎవరు కోస్తారు ఆ కూరగాయలు? ఆ ఉల్లిగడ్డలు? చేతులు తెగితే! అందుకే నాకీ పెళ్లొద్దని మా వాళ్లతో చెప్పాను. అయినా చేశారు.’’ అంది.
‘‘సరేలే! ఇక్కడ నిలబెట్టి ఇవన్నీ మాట్లాడటానికి ఈ సమయమే దొరికిందా? లోపలకెళ్లి మాట్లాడుకుందాం రా!’’ అన్నాడు.
‘‘లోపలకెళ్లాక నేనిలా ఈ టైంలో బాల్కనీలో తిరుగుతున్నానని కొడతారా?’’ అంది ముఖం అదోలా పెట్టి. అప్పటివరకు రంకెలేసినట్లు మాట్లాడి ఇంతలోనే మెత్తగా మారిపోవటం వింతగా అన్పించింది.
‘‘నన్ను చూస్తుంటే కొట్టేవాడిలా అన్పిస్తున్నానా? కాకపోతే ఈటైంలో నా భార్య ఇలా విచిత్రంగా మేకప్‌ ప్యాక్‌లు చేసుకొని, హెడ్‌ఫోన్స్‌ పెట్టుకొని… తన లోకంలో తను వుంటుందని వూహించలేదు.’’ అన్నాడు.
‘‘మీరు వూహించుకున్న విధంగా నేను వుండాలంటే పుట్టుకతోనే నేను ముసలిదానిలా పుట్టాలి.  లేకుంటే ఏంటండీ మీరనేది? నెత్తికి హెన్నా పెట్టుకొని, ముఖానికి ముల్తానీ మట్టి పూసుకుంటే విచిత్రమవుతుందా? ఏదో వయసులో వున్నాం కాబట్టి మా అందాలకు ఇంకాస్త మెరుగులు దిద్దుకోవాలని వుంటుంది. అది కూడా తప్పేనా? మా యింట్లో అయితే  హెడ్‌ఫోన్స్‌పెట్టుకొని, ఒకరి జోలికి ఒకరం పోకుండా ఎవరి లోకంలో వాళ్లం ఇలాగే వుంటాం’’అంది.
నవ్వాడు అభిరాం.
‘‘నీ అందాలకి మెరుగులు దిద్దుకునేది నా కోసమేగా… నేను గుర్తించాలనేగా… ఓ.కె. రా. మరి అది కడిగేసుకుని పడుకుందాం.’’ అంటూ ఎంతో లలితంగా, మృదువుగా ఆమె చేయి అందుకున్నాడు.
అతనలా చేయిపట్టుకోగానే  భీతహరిణిలా చూసింది.
‘‘వద్దు నేను రాను లోపలకెళ్లాక మీరునన్ను బలవంతం చేస్తారు’’ అంది భయపడ్తూ.
‘‘చెయ్యను. నీ పర్మిషన్‌ లేకుండా, నీ ఇష్టం లేకుండా నిన్ను నేనేం చెయ్యను. ఇదేనా ఇన్ని రోజులు నువ్వు నన్ను అర్థం చేసుకుంది?’’ అంటూ యింకా లాలనగా ఆమె రెండు చేతుల్ని తన చేతుల్లోకి తీసుకున్నాడు.
‘‘నో… నేను నమ్మను.’’  అంటూ గట్టిగా అరుస్తూ క్రింద కూర్చుని ఏడ్వటం మొదలుపెట్టింది.  ఆ ఏడుపు హృదయవిదారకంగా, దిక్కులు పిక్కటిల్లేలా వుంది.
ఆశ్చర్యచకితుడై, నిర్వీర్యుడై ….
‘‘నా కిలాంటి భార్యనిచ్చావేం దేవుడా?’’ అంటూ అలాగే చూస్తూ నిలబడ్డాడు అభిరాం.
ఆ ఏడుపు విని ‘‘లాలిత్య ఈ టైంలో ఏడుస్తుందేం?’’ అని ఆశ్చర్యపోతూ తన మీదవున్న భర్త చేతిని మెల్లగా తీసి పక్కనపెట్టి నెమ్మదిగా లేచి బయటకొచ్చింది దేదీప్య.
‘‘లాలిత్యా! ప్లీజ్‌! అందరు వింటారు లే. లోపలకెళ్దాం.’’ అన్నాడు.
‘‘లోపలకెళ్లాక నన్ను మీరేం చెయ్యరుగా?’’ అంది తడి నిండిన కళ్లతో చూస్తూ, ఎక్కిళ్లతో కూడిన ఏడుపును ఆపుకుంటూ.
‘‘చెయ్యనని చెప్పానుగా’’ అన్నాడు.
ఆమె లోపలికి నడిచింది.
భార్య బయటకి ఎందుకెళ్లిందో అర్థం కాక…. ‘‘దీని మొక్కల పిచ్చి చల్లంగుండ యిప్పుడు గాని నీళ్లు పోస్తుందా?’’ అని మనసులో అనుకుంటూ బయటకొచ్చిన దీపక్‌ మసక వెలుగులో లోపలకెళ్తున్న  అభిరాంని చూశాడు. వెంటనే దేదీప్యను చూశాడు.
‘‘లాలిత్య ఏడుస్తుందండి! అందుకే బయటకొచ్చాను.’’ అంది దేదీప్య.
‘‘ఏడవక అందరు నీలాగ సంతోషంగా వుంటారా? అదృష్టం వుండొద్దూ.  రా. లోపలకి. ఏంటో ఖర్మ. ఎవరేడ్చినా మనం రావాలి బయటకి.  బంగారం లాంటి నిద్ర పాడు చేశావ్‌?’’ అనుకుంటూ లోపలకెళ్లి పడుకున్నాడు.
దేదీప్య వెళ్లి మెల్లగా అతని పక్కన పడుకొంది.
దేదీప్యకి ఎన్ని ఆఫీసులు తిరిగినా, ఎన్ని షాపులు తిరిగినా ఉద్యొగం దొరకలేదు.
తిరిగి తిరిగి ఇంటికొచ్చిన దేదీప్యను చూడగానే.
‘‘ఏమైంది నీ ఉద్యోగ వేట? ’’ అన్నాడు దీపక్‌. అతని మాటల్లోని వ్యంగ్య బాణం సూటిగా గుచ్చుకొంది.
‘దొరకలేదండి!’ అని చెప్పటం దేదీప్యకే విసుగ్గా వుంది.
ఆమె సమాధానం అతనిలో నిరాశను, బాధను పెంచి ఒక్కోసారి కోపం కూడా వస్తోంది. ఆ కోపాన్ని దేనిమీదనో ఒక దాని మీద చూపిస్తూనే వున్నాడు. దీపక్‌ కోపాన్ని తట్టుకోలేక, అన్నయ్య గుర్తుకొస్తూ ఆలోచనగా కూర్చుంది దేదీప్య.
‘‘ఏ పనీ లేకుండా ఆలోచిస్తూ గడిపేవాళ్లంటే నాకు ఒళ్లు మంట. పైసా సంపాదన లేకుండా నీలాంటి వాళ్లు ఎలా గడిపేస్తారో?’’ అన్నాడు దీపక్‌.
ఆ మాటలకి సంజలో ఎరుపు రంగులోకి మారిన సూర్యబింబంలా దేదీప్య ముఖం జేవురించింది.
‘‘అసలు నేనెందుకు ఉద్యోగం చెయ్యాలి?  ఈ సంసారంలో మీతో పాటు సమానంగా ఆనందించి అనుభవించే హక్కు నాకుంది. మీ సంపాదనలో నా అవసరాలకి తగినంత ఖర్చుపెట్టుకునే అధికారం కూడా వుంది.’’ అని కోపంగా ఆగిపోయింది. ఆవేశం, కోపం గొంతులోనే సుడులు తిరిగింది. కోరుకున్న దానికి, జరుగుతున్న దానికి మధ్యన ఘర్షణ మొదలైంది.
ఎంత అరిచినా అణువైనా కదలని దీపక్‌ దగ్గర హక్కులని, అధికారమని విప్లవం లేపితే ఏం జరుగుతుందో ఆమెకు తెలుసు. తన గొంతు పదిమందికి విన్పిస్తుందే తప్ప` ఎంతో నైస్‌గా, సైలెంట్‌ క్రీచర్‌లా వుండే అతన్నెవరూ పట్టించుకోరు. అయినా బలవంతంగా లాక్కునే అధికారం ఎన్ని  రోజులు వుంటుంది? శిలలాంటి దీపక్‌ను శిల్పంలా మార్చటానికి తన దగ్గర వుండే ఉలి సరిపోతుందా? అనుకుంది మనసులో…, దీపక్‌ బయటకెళ్లాడు.
నారాయణరావు, ఇందుమతి సింహాచలం వెళ్లి సింహాద్రి అప్పన్నను దర్శనం చేసుకొని కూతురు దగ్గర ఓ నెల రోజులు వుండిపోవాలని వచ్చారు.
వచ్చినప్పటి నుండి దేదీప్య కన్పించకపోవటంతో యశోదరను అడిగారు.
‘‘ఉద్యోగ ప్రయత్నంలో దేదీప్య బిజీగా వుంది నాన్నగారు.” అంది యశోదర.
‘‘ఏదీ ఒకసారి పిలువు.  చూసి చాలరోజులైంది.’’ అన్నారు. ఇందుమతి, నారాయణరావు ఇద్దరు ఒకేసారి…
కిటికీలోంచి యశోదర పిలవగానే దేదీప్య తన సర్టిఫికేట్స్‌ వున్న పైల్స్‌ని పట్టుకొని బయటకు వెళ్తూ, ఇంటికి తాళం వేసి నేరుగా యశోదర దగ్గరకి వెళ్లింది.
తాతయ్యను, బామ్మను ప్రేమగా పలకరించింది.
‘‘అభిరాం పెళ్లిలో హడావుడిగా వుండి సరిగ్గా చూడలేదు కాని చాలా మారావు దేదీప్యా! మార్పు రూపంలో లేదు కాని మొత్తానికి నీలో ఏదో మార్పు కన్పిస్తోంది. తాతయ్య దగ్గరకి వచ్చి నవలలు పట్టుకెళ్లే  ఆ దేదీప్యకి ఇప్పుడు నాకళ్లముందున్న నీకు చాలా తేడా కన్పిస్తుంది.’’ అంటూ ప్రేమగా దగ్గరకి తీసుకొని, ఆప్యాయంగా తల నిమిరింది ఇందుమతి.
దేదీప్యను ఇందుమతి అలా దగ్గరకు తీసుకోవటం, ప్రేమగా తల నిమరటం, లాలిత్యకి నచ్చక కళ్లు మండాయి. అత్తగారే కాక వీళ్లు కూడా తెలుసా దేదీప్యకి?  వీళ్ల అనుబంధం ఇంత గాఢమైందా? అని మనసులో అనుకుంటూ మెట్లెక్కి పైకెళ్లింది.
ఇందుమతి పక్కన కూర్చుని వున్న దేదీప్యను చూస్తూ…
‘‘ఉద్యోగం చేసేంత తీరుబడి నీకు వున్నప్పుడు  ఆ ఎం.బి.ఎ. కాస్త పూర్తి చేయలేకపోయావా?’’ అన్నారు నారాయణరావు.
‘‘ఎం.బి.ఎ. చెయ్యటం ఖర్చుతో కూడిన పని తాతయ్యా! ప్రస్తుతం సంపాదన కోసం ఉద్యోగం చెయ్యాలనుకుంటున్నాను.’’ అంది దేదీప్య.
‘‘మీ అన్నయ్యకి నీ ప్రాబ్లమ్స్‌ చెబితే నీకీ ఉద్యోగం చెయ్యవలసిన అవసరం రాకుండా నీ పేరుతో కొంత డబ్బు పంపేవాడు కదా! నీకెందుకింత రిస్క్‌?’’ అంది ఇందుమతి.
‘‘రిస్క్‌ లేని లైఫంటే డబ్బులివ్వకపోయినా, కొంతమంది భర్తల దగ్గర పనిచేసే భార్యల్లా వుంటమేనా బామ్మా?’’ అంది నవ్వుతూ.
దేదీప్య నవ్వి చాలా రోజులైంది. కనీసం బామ్మ దగ్గరైనా నవ్వుతూ మాట్లాడి మనసు తేలిక చేసుకోవాలనిపించింది దేదీప్యకి.
‘‘అదేంటి దేదీప్యా! అలా అంటున్నావ్‌?’’ ఆశ్చర్యంగా అంది బామ్మ.
‘‘రిస్క్‌ లేని లైఫంటే నాకు ఎలర్జీ బామ్మా! కేవలం రిస్క్‌ లేకుండా బ్రతకటం కోసం మానవ సంబంధాలను ఆర్థిక సంబంధాలుగా మార్చుకోవటం నాకిష్టం లేదు. సపోజ్‌ మా బావగారే చూడండి! ఏ పనీ పాటా లేకుండా దీపక్‌ ఇచ్చే డబ్బు కోసం ఒకటో తారీఖు రాగానే తల్లిని పంపటం సెంటిమెంట్స్‌ని వాడు కోవటమే కదా! అలా నేను కూడా సెంటిమెంట్స్‌ని ఆయుధంగా వాడుకొని మా అన్నయ్య, వదినల మీద డిపెండ్‌ అయితే వాళ్లకీ నాకు తేడా ఏముంది?’’ అంది దేదీప్య. దేదీప్యలో వ్యక్తిత్వం బాగా పెరిగినట్లు గమనించాడు నారాయణరావు.
‘‘బాగా చెప్పావు దేదీప్యా.!’’ అంటూ అక్కడకి వచ్చిన రాజేశఖరంని చూడగానే.
‘‘నమస్తే అంకుల్‌! ’’ అంటూ వినయంగా లేచి నిలబడింది దేదీప్య. తన కోడలికి ఈ దేదీప్యకి ఎంత  తేడా వుంది అని మనసులో అనుకుంటూ.
‘‘కూర్చోమ్మా!’’ అన్నాడు రాజశేఖరం.
కూర్చుంది దేదీప్య.
‘‘దేదీప్యా! నాకు తెలిసిన ఒక చోట జాబ్‌ వుంది చేస్తావా?’’ అక్కడే సోఫాలో కూర్చుంటూ అడిగాడు రాజశేఖరం.
‘‘ చేస్తాను అంకుల్‌!’’ అంది దేదీప్య.
‘‘ముఖ్యంగా ఆ జాబ్‌కి కంప్యూటర్‌ వచ్చి వుండాలి. నీకు కంప్యూటర్‌  వచ్చా?’’.
‘‘వచ్చు అంకుల్‌!’’
‘సరే ఇప్పుడే కాల్‌ చేసి సుబాష్‌చంద్రతో మాట్లాడతాను. సుభాష్‌ చంద్ర నా బెస్ట్‌ ఫ్రెండ్‌.  ఆయన నీకా జాబ్‌ తప్పకుండా ఇస్తారు.’’ అన్నాడు రాజశేఖరం.
ఆయన మాటలు శ్రేష్టతో పాటు అక్కడున్న వాళ్లందరికి సంతోషాన్ని కల్గించాయి.
* * * * *
అనంతకోటి జీవరాసులకి వెలుగునిచ్చేందుకు సూర్యుడు దేదీప్య మానుడై ఎగసివస్తున్నాడు.
‘‘నేత్రా పత్రిక’’ అన్న నేమ్‌బోర్డు వున్న బిల్డింగ్‌ ముందు ఆటో దిగి లోపలికి నడిచింది దేదీప్య.
ఎదురుగా వున్న రిసెష్షనిస్ట్‌ దగ్గరికి వెళ్లి సుబాష్‌చంద్ర గారిని కలవాలని చెప్పింది.
‘‘స్ట్రైట్‌గా వెళ్లి లెఫ్ట్‌కి తిరిగితే ఛైర్‌మెన్‌గారి ఛాంబర్‌ వుంటుంది వెళ్లండి’’ అంది రెస్పెక్ట్‌ నిండిన స్వరంతో రిసెప్షనిస్ట్‌.
ఛైర్‌మెన్‌ సీట్లో కూర్చుని వున్న సుభాష్‌చంద్ర దూరం నుండే దేదీప్యను గ్లాస్‌ డోర్‌ లోంచి గమనించాడు.
ఆమె నడిచే విధానం, శరీర భంగిమ, కదలికలు, ఆత్మ విశ్వాసంతో తొనికిసలాడుతూ  ‘‘నేను చాలా ముఖ్యమైన మనిషిని’’ అన్న సూచన అంతర్లీనంగా ఆమె నడకలో కన్పించి తలపంకించాడు.
డోర్‌ నాక్‌ చేసి లోపలకి వచ్చిన దేదీప్యను చూడగానే
‘‘ప్లీజ్‌ బి సీటెడ్‌.’’ అన్నాడు సుభాష్‌చంద్ర.
ఆయనకి ఎదురుగా వున్న చెయిర్‌లో కూర్చుంది దేదీప్య.
ఆమె కూర్చున్న విధానంలో వున్న  ప్రత్యేకతను కూడా వెంటనే గమనించాడు సుభాష్‌ చంద్ర.
సుబాష్‌చంద్రకి ఫిఫ్టీ ఇయర్స్‌ వుంటాయి. పుల్‌ సూట్‌లో అనుభవం పండిన మనిషిలా గంభీరంగా కన్పిస్తున్నాడు.
సుభాష్‌చంద్ర ముందుగా దేదీప్య సర్టిఫికేట్స్‌ని పరిశీలనగా చూశాడు. తర్వాత ఆమె ముఖంలోకి చూస్తూ….
‘‘మీకీ ఆఫీసులో మంచి కీలకమైన పోస్టు ఇచ్చాననుకోండి! మీరెలా ఫీలవుతారు? మీ రియాక్షన్‌ ఎలా వుంటుంది?’’ అన్నాడు.
ఆమె ఏ మాత్రం తడబడలేదు.  నేరుగా ఆయన ముఖంలోకి చూస్తూ…
‘‘ఈ పనికి నేను అర్హురాలినా? కాదా? అని ముందు నన్ను నేను ప్రశ్నించుకుంటాను సార్‌! తర్వాత ఉన్నత స్థానానికి ఎదిగేందుకు నేను ఏం చేయాలి. అని ఆలోచిస్తాను.  నా వృత్తి, నా కెరీర్‌, పనిపట్ల పాజిటివ్‌గా వుంటాను. నా సబార్డినేట్స్‌ని కూడా నన్ను అనుసరించేలా చేసుకుంటాను. నా మూడ్స్‌, స్పిరిట్‌ను ఎప్పటికప్పుడు ఎలివేట్‌ చేసుకుంటూ ఉత్సాహంగా పని చేసుకునేందుకు కృషి చేస్తాను.’’ అంది దేదీప్య.
‘హేపీగా ఫీలవుతాను’ అని ఒక్క మాటలో చెప్పకుండా ఇంత వివరణ ఇచ్చిన దేదీప్య వైపు ఆశ్చర్యపోతూ రెప్పవాల్చకుండా చూశాడు సుభాష్‌చంద్ర.
‘‘చూడమ్మా దేదీప్యా!  పాఠకుల ఇష్టా, ఇష్టాలను అభిరుచులను దృష్టిలో వుంచుకొని లోకంలో జరిగే వింతలు, విశేషాలను గేదర్‌ చేసుకుంటూ వ్యాపారం నిర్వహిస్తున్న పత్రిక ఇది. అటువంటప్పుడు గతంలో మీకీ ఫీల్డ్‌తో ఏ మాత్రం టచ్‌ లేకుండా మిమ్మల్ని తీసుకున్న దానివల్ల నాకంత పోగ్రెస్‌ రాకపోవచ్చు.’’ అంటూ సందేహంగా చూశాడు.
ఏమాత్రం సంకోసించలేదు దేదీప్య.
‘‘మీకా డౌట్‌ అక్కర్లేదు సార్‌! నాకు సాహిత్యం పట్ల అభిరుచి, పుస్తకాలు చదవటం పట్ల ఆసక్తి వుంది. వేయి అడుగుల దూరానైన్నా ఒక్క అడుగుతోనే ప్రారంభించినట్లు ఇప్పుడు మీరిచ్చే అవకాశమే నా అనుభానికి పునాది. ఇకముందు నాలో కొత్త ఆలోచనలు రావాలన్నా వాటిని ఎనలైజ్‌ చేసుకోవాలన్నా నాకంటూ ఓ పని వుండాలి.  ఆ పని మీరిస్తేనే వస్తుంది.’’    అంటూ ఆత్మ విశ్వాసంతో నిర్భయంగా మాట్లాడింది.
ఆసక్తిగా, విస్మయంగా ఆమెనే చూశాడు సుభాష్‌చంద్ర.
తన ఎక్స్‌పీరియన్స్‌లో ఇటువంటి ఆన్స్‌ర్స్‌ ఇచ్చిన మొదటి వ్యక్తి ఈ అమ్మాయే అనుకున్నాడు.  ఇలాంటి వాళ్లలో ఆత్మ పరిశీలన ఎక్కువగా వుంటుంది. వాళ్ల టాలెంట్‌ను వాళ్లు అర్థం చేసుకొని ఏది అనుకుంటే అది సాధించగలగుతారు. ఇతరులకంటే డిఫరెంట్‌గా జీవించాలనుకుంటారు.
దేదీప్యలో నిగూఢంగా దాగివున్న శక్తిని అన్ని కోణాల నుండి తన అనుభవంతో తడిమి చూసి ఆమెను తన పి.ఎ.గా నియమించుకున్నాడు. సుభాష్‌చంద్ర.
 
 
 
 
 
రచన: వనం జ్వాలా నరసింహారావు  

ఖద్దరు దుస్తులేసుకుంటున్న ఆయన్ను కాంగ్రెసువాదన్నారు, స్వాతంత్ర్యోద్యమం రోజుల్లో ఆయన పాల్గొన్న విధానాన్ని తెలిసినవారు ఆయన్ను మార్క్సిస్టు అన్నారు. కాదు.. కాదు… ఆయనో సినిమా మనిషన్నారు మరి కొందరు. నిజానికి ఆయనకు అవన్నీ వర్తిస్తాయి. సీదా-సాదాగా తిరుగుతూ, అందర్నీ పలకరిస్తూ, చిన్నల్లో చిన్నగా, పెద్దల్లో పెద్దగా మెసిలే ఆ వ్యక్తే శ్రీ కె.బి.తిలక్.
ఆయనో మానవతావాది. ఎక్కడ సాంఘిక దురాచారాలున్నాయో… అక్కడ వాటికి వ్యతిరేకంగా పోరాడేవారిలో ఆయన కనిపిస్తాడు. సినీ కార్మికుల బాధామయగాధలు విని వారి మంచికోసం రంగంలోకి దిగాడాయన.
ఎక్కడో.. పశ్చిమ గోదావరి జిల్లాలోని దెందులూరులో 1926లో జన్మించిన శ్రీ తిలక్ పిన్న వయసులోనే.. చదువుకు స్వస్తి చెప్పి.. 1939లో స్వాతంత్ర్య సంగ్రామంలో చురుగ్గా పాల్గొన్నారు. జైలు కెళ్లారు.
ఆయన.. ఆ తర్వాత కాలంలో స్వతంత్ర భారతావనిలో సాంఘిక దురాచారాలకు వ్యతిరేకంగా, అలాంటి ఇతివృత్తాలే కథావస్తువుగా పలు చిత్రాలను నిర్మించారు… దర్శకత్వం వహించారు. ఆదుర్తి సుబ్బారావు లాంటి ఉద్దండ సినీ దర్శకులతో అంతర్జాతీయ ఖ్యాతి గాంచిన సినిమాల నిర్మాణ దర్శకత్వంలో కీలక పాత్ర పోషించారు. ముద్దుబిడ్డ, ఎం.ఎల్.ఎ,  ఉయ్యాల జంపాల, భూమికోసం, కొల్లేటి కాపురం, చోటీబహు, కంగన్ లాంటి చిత్రాల రూపకర్త ఆయన.
తిలక్ గారు జీవించి వున్న రోజుల్లో ఓ దశాబ్దంన్నర క్రితం ఆయన జ్ఞాపకాలను గ్రంధస్థం చేసే అవకాశం నాకు కలిగింది. అలా…ఆయన్ను గురించి ఆయన మాటల్లోనే పాఠకులకు  తెలియచేసే ప్రయత్నమే ఇది. 
తిలక్ జ్ఞాపకాల నేపధ్యం
ఓ దశాబ్దంన్నర క్రితం, ఆంధ్రప్రదేశ్ రాష్ట్ర గవర్నర్‌గా శ్రీమతి కుముద్‌బెన్‌జోషి పదవిలో ఉన్న రోజుల్లో, నేను రాజ భవన్‌కు చెందిన చేతన అనే స్వచ్చంద సంస్థలో పనిచేస్తున్నప్పుడు, మొట్టమొదటి సారిగా శ్రీ కె. బి. తిలక్‌ గారితో పరిచయం కాగానే, ఆయనో ‘పిచ్చి మనిషి’గా అనిపించాడు. అయితే నా భావన అప్పుడూ, ఇప్పుడూ కూడా తప్పని నేనను కోవటం లేదు. తను అనుకున్నది సాధించేటంత వరకు శ్రీ తిలక్ ఓ పిచ్చివానిలాగా వ్యవహరించడం, నాటి నుండి నేటి వరకు నేనెరుగుదు.  అది ‘గాంధీ’ సినిమా విషయంలోనూ, రాజభవన్ ప్రాంగణంలో ‘డోమ్’ ఇల్లు నిర్మాణం విషయంలోనూ, సినీరంగంలో పనిచేసే కార్మికుల ప్రయోజనాల పరిరక్షణ విషయంలోనూ, సినీనటుడు కృష్ణ రాజకీయరంగ ప్రవేశం విషయంలోనూ, ఇండో-పాక్‌ మైత్రి సంబంధమైన కార్యక్రమ నిర్వహణ విషయంలోనూ.. ఇలా… ఏ విషయంలోనైనా కార్య దక్షత ఆయన సుగుణం.
అనుపమ చలన చిత్ర దర్శక నిర్మాతగా, స్వాతంత్ర్య సమరయోధునిగా, సామాజిక సేవకుడిగా శ్రీ  తిలక్ గారు చాలామందికి సుపరిచితులే. ఆయన్ను గురించి మరింత తెలుసుకోవాలని, ఓ రోజు ఉదయం ‘మార్నింగ్ వాక్’లో మా ఇంటికి వచ్చినప్పుడు ఆయన్ను కదిలించగా బయటపడ్డ విషయాలను పాఠకులతో పంచుకోవాలన్న ఉద్దేశ్యంతో ఆయన నోటి నుండి విన్న ఆసక్తికరమైన సంఘటనల్లో కొన్ని   పాఠకుల ముందుంచుతున్నాను.

పశ్చిమ గోదావరి జిల్లా దెందులూరు అనే కుగ్రామంలో ‘పెద్దింటివారు’ అని పిలువబడే కుటుంబంలో జన్మించిన శ్రీ తిలక్ తండ్రి పేరు వెంకటాద్రిగారు. రైతు గానూ, స్వాతంత్ర్య సమరయోధుని గానూ మాత్రమే వెంకటాద్రిగారు ఆ చుట్టు ప్రక్కల గ్రామాల వారికి పరిచయం. పాఠశాల విద్యార్థిగా ఉన్న రోజుల్లోనే స్వాతంత్ర్య సమరం ఉద్యమంవైపు ఆకర్షితుడైన శ్రీ తిలక్‌కు 1942 నాటి ‘క్విట్ ఇండియా’ మరింత స్పూర్తి వచ్చింది. రైలు పట్టాలను తొలగించటం, టెలిఫోన్ తీగెలను కత్తిరించటం, రైళ్లను ఆపు చేయటం లాంటి బ్రిటీషు ప్రభుత్వ వ్యతిరేక కార్యకలాపాల్లో పాల్గొన్న శ్రీ తిలక్‌ను భీమడోల్‌లో 1942 ఆగస్టు/ సెప్టెంబర్ ప్రాంతంలో అరెస్టు చేసి ఏలూరు సబ్‌ జైలుకు పంపారు. ఆ తరువాత శిక్ష పడి, అది అనుభవించటానికి రాజమండ్రి సెంట్రల్ జైలుకు కదిలించారు ఆయన్ను.
జైలులో తన అనుభవాలను గురించి చెప్తునప్పుడు ఆయన చలించిపోయారు, దానికి కారణం ఆయన పడ్డ బాధలు కాదు, ఇతరుల బాధలు చూడలేని పరిస్థితులో తామున్నందుకు. స్వాతంత్ర్య సమరయోధునిగా తిలక్‌ను, ఆయన సహచరులను వుంచిన సెల్, “సింపుల్ ఇంప్రిజన్‌మెంట్‌ సెల్” గా వ్యవహరించగా, వెనుక వున్న మరో దానిని “కండెమ్డ్స్ ఇంప్రిజనర్స్ సెల్” గా పిలిచేవారట. ఆ సెల్‌లో వున్న వారందరూ అచిర కాలంలో వురిశిక్షకు గురి కాబోయే పరిస్థితిని తలచుకొని భోరున విలపించటం – అందునా రాత్రిళ్లు మరీ ఎక్కువగా విలపించటం తలచుకొని శ్రీ తిలక్ వాపోయారు.
శ్రీ తిలక్ జైల్లో వున్నప్పుడు ఆయనతో శిక్ష అనుభవించిన వారిలో ఇప్పటికీ గుర్తున్న వ్యక్తుల పేర్లను ఎన్నో చెప్పారాయన. గద్దె విష్ణుమూర్తి గారి విషయం చెప్తూ, ఆయన వినాయక చవితి నాడు మట్టితో గణేశ్‌ విగ్రహం తయారు చేసిన సంగతి గుర్తుచేసుకున్నారు. ఆ తర్వాత కాలంలో ఆయన స్వాతంత్ర్యం వచ్చిన తర్వాత కాంగ్రెసు పార్టీ పక్షాన ఎన్నికల్లో పోటీ చేసి శాసనసభ సభ్యుడు అయ్యారు.
శ్రీ తిలక్ స్వగ్రామం దెందులూరు‌. “పెద్దింటివారు” గా పిలువబడే ఆయన కుటుంబం గురించీ, తాను చిన్నతనంలో గడిపిన నాటి పరిస్థితులను గురించీ, తల్చుకొని తిలక్ బాధపడ్డారు. గ్రామ పెద్దలు కొందరు, తమ స్వలాభం కొరకు, స్వార్థం కొరకు, బ్రిటిషువారి “విభజించి-పాలించు” అనే నీతిని అమలుపర్చిన తీరు ఆయనింకా మర్చి పోలేరు. హరిజనులుగా మహాత్మా గాంధీచే పిలువబడిన, తమ గ్రామంలోని కొందరిని, మాలలుగా, మాదిగలుగా విభజించి గ్రామ పెద్దలు తమ పబ్బం ఎలా గడుపుకొందీ తిలక్ వివరించారు. దుర్భరమైన జైలు జీవితంలో మరపురాని సంఘటనలు కూడా కొన్ని వున్నాయని అన్నారు శ్రీ తిలక్. తమ మూత్రాన్ని తామే కుండల్లో పట్టుకుని, జైలర్ అనుమతి ఇచ్చినప్పుడు బయట పారబోయటం, తాము తినటానికి జైలులో పెట్టేది తిన దగ్గ వస్తువుగా ఏమాత్రం అనిపించుకోని విషయం, ప్రక్క నున్న సెల్లో వారి ఆక్రందనాలు.. దుర్భరమైన సంఘటనలుగా పేర్కొన్నారు ఆయన. అయితే, తనతోపాటు జైలులో వున్న తన గ్రామానికి చెందిన హరిజనులు, తాను “పెద్దింటివారి” అబ్బాయిని అయినందున మర్యాదగా, గౌరవంగా వారు త్రాగే బీడీలను జైలువార్డెన్‌కు అమ్మి, ఆ డబ్బుతో తనకు రొట్టెలు (తిన తగినవి) తెప్పించిన విషయం చెప్పినప్పుడు శ్రీ తిలక్ కళ్లు చెమ్మగిల్లాయి. కాకపోతే, తానూ అందరి లాగానే కష్టాలు అనుభవిస్తానని, తనకి ప్రత్యేక మర్యాద వద్దనీ వారికి చెప్పానని అన్నారాయన. తాను జైల్లో వున్నప్పుడు తన తండ్రిగారి ఆస్తిని దెందులూరులో జప్తు చేయించే ప్రయత్నం చేసింది ప్రభుత్వం ఆ రోజుల్లో.
రాజమండ్రి సెంట్రల్ జైలు నుండి విడుదలయిన తర్వాత, జేబులో చిల్లిగవ్వ కూడా లేని తిలక్‌ గారు, కాలినడకన తన స్వగ్రామమైన దెందులూరు వెళ్లారు. ఆ తర్వాత “ఉషా మెహతా” స్వతంత్ర రేడియో ఉద్యమంలో పాల్గొని పేపర్ డిస్ట్రిబ్యూషన్ బోయ్‌గా స్వాతంత్ర్య ఉద్యమ స్పూర్తిని ప్రచారం చేసారు శ్రీ తిలక్. ముదిగొండ జగ్గన్న శాస్త్రిగారి ప్రోద్భలంతో, సహకారంతో, ప్రజా నాట్య మండలి వైపు ఆకర్షితుడైన శ్రీ తిలక్ అతివాద పంథా కళాకారుల ఉద్యమాలతో చేతులు కలిపారు. నాటకాలు వేయడం వేయించడంతో పాటు, డప్పులు మ్రోగించుతూ ప్రజా నాట్య మండలి విప్లవ గీతాలని ఆలపించుతూ గ్రామ గ్రామాన తిరిగేవారు. “పెద్దింటివాళ్ళము… తప్ప త్రాగి వచ్చి డప్పు కొట్తున్నాము… తప్పుకోండి… తప్పుకోండి” అంటూ తమ బృందం ఆ రోజుల్లో కొంటెగా ఆలపించిన జానపధాన్ని గుర్తుచేసుకుని… ఆ రోజుల్లో ప్రజల స్పందనను మననం చేసుకున్నారాయన.
మాజీ మంత్రి కీర్తిశేషులు పరకాల శేషావతారంతో పనిచేస్తూ ఆనాటి యూత్ లీగ్ కార్యకలాపాల్లో తాను, తన సహచరులు ఏ విధంగా చురుకుగా పాల్గొన్నదీ వివరించారాయన. ఇదంతా ఒక ఎత్తైతే.. ఇక అక్కడి నుండి బొంబాయి (నేటి ముంబాయి) కి, సినీ పరిశ్రమలో చేరేందుకు దారితీసిన పరిస్థితులను కూడా ఆయన నెమరువేసుకున్నారు.
విశ్వ విఖ్యాత చలన చిత్ర దర్శక, నిర్మాత స్వర్గీయ శ్రీ ఎల్.వి.ప్రసాద్‌గారికి శ్రీ తిలక్ స్వయానా మేనల్లుడు. ఆయన ఆ రోజుల్లో బొంబాయిలో వుంటుండే వారు. తిలక్‌గారి మేనత్త ఒకావిడ, ఈయన్ను వెంటేసుకుని బొంబాయికి ప్రయాణం కట్టింది. దారిలో విజయవాడ (నాటి బెజవాడ) లో రైలు మారవలసి వుంది. ఏలూరు నుండి విజయవాడ చేరుకోగానే, బొంబాయికి వెళ్లాల్సిన రైలు బయలుదేరటానికి ఇంకా కొంత ఆలస్యమున్నందున, అ కాస్త సమయం ఎందుకు వృధా చేయాలన్న ధ్యాస తిలక్‌లోని అతివాద మనస్తత్వానికి కలిగింది. వెంటనే అత్తకు చెప్పా-పెట్టకుండా, మొగల్రాజపురంలో వుంటున్న స్వర్గీయ కామ్రేడ్ చండ్ర రాజేశ్వరరావుగారి ఇంటికి పరుగెత్తారు శ్రీ తిలక్. గడ్డం గీసుకుంటున్న ఆయనతో కాసేపు కబుర్లు చెప్పి, అయన వద్ద నుండి బొంబాయిలోని స్వర్గీయ శ్రీపాద అమృతడాంగె గారికి తిలక్‌ను పరిచయం చేస్తూ వ్రాసిన ఓ ఉత్తరాన్ని సంపాదించుకున్నారు తిలక్. వెంటనే రాజేశ్వరరావుగారి వద్ద శెలవు తీసుకుని రైలు కదిలే సమయానికి స్టేషన్‌కు చేరుకుని, తాను రైలెక్కిన సంగతి తన మేనత్తకు తెలియకుండానే బొంబాయి చేరుకున్నారాయన. బొంబాయి రైలు స్టేషన్లో తిరిగి కలుసుకున్నారు వారిరువురూ.
బొంబాయి సినీ పరిశ్రమలో  అడుగిడిన  శ్రీ తిలక్‌లోని స్వతంత్ర సమరాభిలాష అక్కడా కొనసాగింది. ఆ నగరంలోని నాటి “పీపుల్స్ థియేటర్” లో చేరి, ప్రముఖులు బల్‌ రాజ్‌ సహానీ, రమేష్ తాపర్‌లతో సాన్నిహిత్యం సంపాదించుకున్నారప్పట్లో.
ఓ రెండేళ్ల్లు బొంబాయిలో గడిపిన అనంతరం (1943-1945) మద్రాసు (నేటి చెన్నై) కు “గృహ ప్రవేశం” అనే చలనచిత్రానికి దర్శకత్వం వహించేందుకు బయలు దేరిన ఎల్.వి.ప్రసాద్ గారితో అక్కడికి చేరుకున్నారు శ్రీ తిలక్ 1945 ప్రాంతంలో. 
“పీపుల్స్ వార్” పేపర్ బాయ్ తిలక్
మేనమామ ఎల్. వి. ప్రసాద్ గారితో మద్రాసు చేరుకున్నప్పటికీ తిలక్ గారి మదిలో బొంబాయి జ్ఞాపకాలు, అక్కడి అనుభవాలు, అనుభూతులు అహర్నిశం మెదులుతూనే ఉన్నాయి. స్వగ్రామం దెందులూరులో స్వతంత్ర సంగ్రామానికి చెందిన కార్యకలాపాల్లో యూత్‌ లీగ్ ఆర్గనైజర్‌గా పాల్గొంటున్న తనను మేనత్త బొంబాయికి తీసుకెళ్లి మేనమామ గారి ఆలనా పాలనలో వుంచినందుకు, ఆయనకు ఎలా ఆసరాగా ఉండగలనా అని ఆలోచించేవారు ఆయన. దానికి తోడు సినీరంగంలో పట్టు సంపాదించాలన్న కోరిక ఓ వైపు, స్వాత్రంత్ర్య ఉద్యమంలో ఏదో విధంగా తన వంతు పాత్ర నిర్వహించాలన్న తపన మరో వైపు తిలక్ గారిని వేధించసాగాయి. అన్నిటికన్నా ముఖ్యమయింది కొద్దో గొప్ప తనంత తాను, దినసరి ఖర్చుల కన్నా అంతో- ఇంతో సంపాదించుకోవటం ఎలా అనేది.
బొంబాయి నగరంలోని గ్రాంట్ రోడ్ ప్రాంతంలో వున్న “ఒపేరా హౌస్” అనే సినిమా టాకీసు ఆ రోజుల్లో వామపక్ష వేదికయిన ప్రజా నాట్య మండలి సమావేశాలకు ప్రధాన కూడలి. కన్నడ, తెలుగు, హిందీ విభాగాలకు అక్కడ వేర్వేరు సెక్షన్లుండేవట. తెలుగు విభాగంలో తిలక్‌ గారు పాల్గొంటుండేవారు.
ఎల్. వి. ప్రసాద్ గారుంటున్న ఇల్లు కూడా గ్రాంట్ రోడ్డులోనే వుండేదట. ఓ బెడ్‌ రూమ్, కిచెన్, కామన్ బాత్‌రూము వున్న ఆ ఇంట్లో తిలక్ గారుండటానికి కూడా కొంత చోటుండేది. ఉండటానికైతే ఆ జాగా చాలుకాని– దినసరి ఖర్చు మామయ్యగారిని అడగలేరు కదా! అదే సమయంలో తిలక్ గారికి పరిచయమయ్యారు కృష్ణా జిల్లా నుండి వచ్చి బొంబాయిలో ప్రింటింగ్ ప్రెస్ నడుపుకుంటున్న మల్లిఖార్జున రావు గారనే పెద్ద మనిషి. మేనమామ ప్రసాద్ గారుంటున్న ఇంటి క్రింద భాగంలో ఉంటున్న ఓ సింధీ వ్యాపారస్తుడితో కూడా స్నేహం కుదిరింది. ఆ సింధీ వ్యాపారస్తుడు “లోటస్” అనే పేరుతో తంబోలా కూపన్‌లను అచ్చు వేయించి బొంబాయిలోని మిలిటరీ క్లబులకు అమ్ముతుండేవాడట. ఆ ప్రింటింగ్ ఆర్డరును తిలక్‌గారు చాకచక్యంగా మల్లిఖార్జునరావు గారి ప్రెస్‌కు ఇప్పించటంతో కూపన్లు అచ్చు వేసినప్పుడల్లా కొంత కమీషన్ రూపేణా ముట్టుతుండేది.
ఆ రోజుల్లోనే  ఎల్.వి.ప్రసాద్‌గారి పొరుగింటిలో, అప్పట్లో ప్రఖ్యాత సినీ కళాకారుడు, అంతో ఇంతో చెప్పుకోదగ్గ ప్లేబ్యాక్ సింగర్ డబ్ల్యు. ఎమ్. ఖాన్ ఉంటుండేవారు. ఆయన దగ్గరకు వస్తూ పోతుండే  సింధీ కమెడియన్ గోపి తో కూడ తిలక్‌కు స్నేహం అయింది. ఆ తర్వాత రోజుల్లో తిలక్ గారు సినీరంగంలో ప్రవేశించటానికి, రాణించడానికి గోపీ స్నేహం దోహదపడింది. ఎల్. వి. ప్రసాద్ గారి వద్ద తన ఏకలవ్య శిష్యరికం కూడా తోడ్పడింది – అది వేరే సంగతి. అప్పట్లో ఎల్. వి. ప్రసాద్ గారు ప్రఖ్యాత సినీ దర్శక – నిర్మాత ఎస్. ఎమ్. యూసఫ్ దగ్గర సహాయకుడిగా పనిచేసేవారట. “ఐనా”, “లేడీ డాక్టర్” లాంటి కుటుంబ కథాచిత్రాలను ఎన్నో రూపొందించారు యూసఫ్.
సినీరంగంలో అప్పుడప్పుడే అడుగిడి, బిజీగా వుంటుండే ప్రసాద్‌గారికి అదనపు ఆదాయం సమకూర్చేది ఆయన బాతు గుడ్ల వ్యాపారం. ఆ వ్యాపారాన్ని నిర్వహించేందుకు ఆయనకు ఓ స్వంత మనిషి అవసరమయ్యాడు. అది గ్రహించిన తిలక్ గారు ఆ రంగంలోకే దిగారు. స్వాతంత్ర్యోద్యమం ప్రథమ కర్తవ్యం గానూ, సినిమారంగంలోకి దిగటం ద్వితీయ కర్తవ్యం గానూ భావించిన తిలక్, బాతు గుడ్ల వ్యాపారంలోకి దిగటం యాదృచ్చికమే అయినప్పటికీ, ఆ వ్యాపారం ద్వారా బొంబాయి మహానగరంలో నివసిస్తున్న తెలుగు కార్మికులకు, కూలీలకు చేరువయ్యారు. తిలక్ సీనియర్‌గా, ప్రసాద్‌గారి బాతు గుడ్ల వ్యాపారాన్ని చూస్తున్న వ్యక్తి ‘ఇమామ్’. ఆ కార్యక్రమానికి ఆయన మస్జీద్ పరిసరాలను వాడుకునేవారట. ఎక్కడి దెందులూరు పెద్దింటాయన, ఎక్కడ ఎలాంటి పనిచేయాల్సివచ్చిందో…!
కృష్ణాజిల్లా కైకలూరు నుండి, పశ్చిమగోదావరి జిల్లా ఆకివీడు నుండి, ఇతర ప్రాంతాలనుండి బాతు గుడ్లను ఉత్పత్తిదారులు, మధ్య దళారులు బొంబాయి రైల్వేస్టేషన్‌కు చేర్చేవారు పెద్ద పెద్ద గంపల్లో, గుడ్ల బేరానికి పెద్ద పోటీ వుండేది. గంపలను చేజిక్కించుకోవడానికి కొంత చాకచక్యం కూడా చూపాల్సి వచ్చేది. గంపలను తెచ్చిన వ్యక్తికి షేక్ హ్యాండ్ ఇచ్చినట్లు ఇచ్చి, చేయి-చేయి కలిపినప్పుడు పైన రుమాలు వేసి చేతులను కప్పేవారట తిలక్‌గారు. తన చేతి వేలితో, అతని చేతి మీద సైగల ద్వారా బేరం కుదుర్చుకుని, అలా కొన్న గుడ్లను బేకరీలకు, ఇరానీ హోటళ్లకు ఉదయం పది గంటలలోపే సరఫరా చేసి పని ముగించుకునేవారు ఆ రోజుకు – ఇక ఆ తర్వాత, షరా మామూలే.
ఓ పర్యాయం గుడ్లను ఓ బజారులోని బేకరీలో అమ్ముతుండగా అకస్మాతుగా మత కలహాలు చేలరేగాయట. ఫలితంగా రెండు మూడు రోజుల వరకు అక్కడక్కడ తలదాచుకుని ఆ తర్వాత ఇంటికి చేరుకున్న తిలక్‌ను చూసి విలపించిందట ఆయన మేనత్తగారు. తల్లి కన్నా మిన్నయిన అమెగారంటే తిలక్‌గారికి ఎంతో గౌరవం.
ఇదిలా ఉండగా. ఉద్యమాల్లో చురుగ్గా పాల్గొంటున్న తిలక్‌గారు బాగా పాడతారన్న పేరు కూడా తెచ్చుకున్నారు. మీటింగులు ఏర్పాటు చేయటం, నిర్వహించటంలో ఆయన కార్య దక్షతను గమనించుతున్న పెద్దలు ఆయన్ను “టాస్క్ మాస్టర్” అని పిలవటం మొదలెట్టారు బొంబాయిలోని తెలుగు కార్మికులు నివసిస్తున్న వాడల్లో ఆయన గొంతెత్తి “లేవరా.. లేవరా.. కార్మికుడా…” అని పాడిన పాటను గుర్తు చేసుకున్నారు తిలక్. మీటింగులు జరుగుతున్నప్పుడు, గిట్టనివారు, ఇళ్ల చాటునుండి రాళ్లు రువ్విన సందర్భాలు ఎన్నో వున్నాయన్నారు. రాళ్ల బారి నుండి రక్షించుకోడానికి, మీటింగులకు వెళ్లేటపుడు తమ వెంట మడత కుర్చీలను తీసుకెళ్లేవారు. ఎందుకంటే వాటిని మడిచి తలపై పెట్టుకోవడానికి జవాబిచ్చారు.
కమ్యూనిస్ట్ అగ్రనాయకులైన కామ్రేడ్ బి. టి. రణదివే, విమలా రణదివే, వైద్య, అధికారి.. లాంటి వారితో పాటు కానూరు రామానంద చౌదరి (కె. ఎల్. ఎన్. ప్రసాద్ సోదరుడు), అట్లూరి జయరామ్, రమేష్ చంద్రలతో తిలక్ తన సాన్నిహిత్యాన్ని గుర్తుచేసుకున్నారు. అందరికన్నా ఆయన గొప్పగా చెప్పుకున్నది మొహనకుమారమంగళంతో తనకు ఏర్పడ్డ పరిచయం.
కమ్యూనిస్ట్ పార్టీ ఆ రోజుల్లో ప్రచురిస్తుండే “పీపుల్స్ వార్” అనే పత్రికకు పేపర్‌ బోయ్‌గా పనిచేశారు తిలక్. పి. సి. జోషిగారో లేక అధికారిగారో అప్పట్లో ఆ పత్రికకు ఎడిటర్‌గా పనిచేసేవారట. బొంబాయి కమ్యూనిస్టు పార్టీకి చెందిన సెంట్రల్ స్క్వాడ్‌లో పనిచేసే వారందరూ ఇలా ఏదో ఒక పార్టీ కార్యకలాపాలలో పాల్గొనడం ఆనవాయితీ అప్పుడు. అదో డ్యూటీగా భావించే వారందరూ. అయితే అంతో-ఇంతో పైకం కూడా లభించేది తద్వారా తిలక్‌గారికి. దాంతో తన “చాయ్” ఖర్చులు వెళ్లే వట.
అప్పట్లో మొహన్‌కుమార్ మంగళంతో ఏర్పడ్డ పరిచయం పెరిగి, ఆయన తండ్రి డాక్టర్ సుబ్బరాయన్ గారితో సాన్నిహిత్యానికి దారి తీసింది. మద్రాసులో ఆయన గారింట్లో అ తర్వాత కాలంలో అజ్ఞాత కార్యక్రమాలు నిర్వహించడానికి ఆ పరిచయాలు ఉపయోగపడ్డాయని గుర్తుచేసుకున్నారు తిలక్.
సెంట్రల్ స్క్వాడ్‌లో పనిచేస్తున్న రోజుల్లోనే, ప్రపంచ శాంతి సంస్థకు దీర్ఘకాలం పనిచేసిన రమేష్ చంద్రగారితో కూడా పరిచయం కలిగింది తిలక్ గారికి.
తనకు కమ్యూనిస్టు పార్టితో ఉన్న సంబంధాలను, దిన ఖర్చులకు తాను చేస్తున్న అరకొరా పనులను ఏనాడూ మేనమామ ప్రసాద్‌గారికీ, మేనత్త గారికీ తెలియకుండా జాగ్రత్తపడ్డారు తిలక్. బొంబాయి డాక్‌యార్డ్ లో తానున్న రోజుల్లో తలెత్తిన “నేవీ విప్లవం” సందర్భంగా తన వంతు పాత్రను గూడా నెమరేసుకున్నారు తిలక్.
జ్ఞాపకాల ఊపిరితో మద్రాసు చేరుకున్నాను అన్నారాయన.
నర్సాపూర్ లేస్ ల మార్కెటింగ్ చేసిన తిలక్
ఎల్. వి. ప్రసాద్ గారు చెన్నపట్నం వెళ్ళిన తర్వాత కూడ ఇంకొంతకాలం పాటు తిలక్ బొంబాయి నగరంలో వుండిపోయారు. కారణం పెద్దగా ఏమీ లేక పోయినా ఆయన సంబంధం పెట్టుకున్న కార్యకలాపాలు ఆయన్ను అక్కడుండేలా చేశాయి. ఎట్లాగూ వుండిపోయారు కాబట్టి ఖర్చుల కొరకు మల్లిఖార్జున రావు గారి ప్రెస్‌కు ఆర్డర్లు సంపాదించడం కొనసాగించారు. ఆ సంపాదన సరిపోయేది కాదు. కె. ఎల్. ఎన్. ప్రసాద్ (ఆంధ్రజ్యోతి) సోదరుడు కానూరు రామానంద చౌదరి గారు నెలకొల్పిన దానామర్ అనే డిస్ట్రిబ్యూషన్ కంపెనీలో (ఫిల్మ్ ది కాదు) సేల్స్ బోయ్‌ గా కూడ పనిచేసేవారు. దానామర్ సంస్థ కాస్మెటిక్స్ తయారు చేయడం డిటర్జెంట్ల ఏజెంటుగా వ్యవహరించడం చేస్తూండేది. సేల్స్ బోయ్‌గా తిలక్‌ గారు బొంబాయి చుట్టు ప్రక్కల ముఫస్సల్స్ లోనూ, లోనా వాల ప్రాతంలోనూ తిరుగుతూ కాస్మెటిక్స్ డిటర్జెంట్సు వ్యాపారాన్ని అభివృద్ది చేస్తుండేవారు. అప్పట్లో బహుళ ప్రచారం పొందిన ఓ బాంబు పేలుడు సంఘటనలో (స్వాతంత్ర్య – తెలంగాణా ఉద్యమంలో భాగంగా) చౌదరిగారు ఇరుక్కునేలా చేసింది నాటి ప్రభుత్వం. అది వేరే సంగతి.
బొంబాయిలో వున్న రోజుల్లోనే, ఆంధ్రప్రదేశ్ లోని పశ్చిమ గోదావరి జిల్లాలో వున్న నర్సాపూర్ ప్రాంతపు హస్త కళాకారులు తయారు చేస్తుండే ప్రపంచ ప్రఖ్యాత లేస్‌ను. తిలక్ గారు అక్కడ నుండి తెప్పించుకుని మార్కెటింగ్ చేయిస్తూ అంతో ఇంతో మిగుల్చుకునేవారు. బొంబాయిలో వుండాలన్న సోషల్ అర్జ్ కు అవసరమైన ఆర్థిక వనరులు (స్వల్ప మొత్తంలోనే కావచ్చు) ఏదోవిధంగా కష్టపడి సమకూర్చుకునే తిలక్, ఏనాడూ ఒకరిపై ఆధారపడి జీవించిన వ్యక్తి కాదు.
ఎల్. వి. ప్రసాద్ గారు సినిమా షూటింగుల్లో బిజీగా వున్న సమయంలోనూ, తనకు తీరిక దొరికిన సమయంలోనూ ఎల్.వి.గారు వున్నప్పుడు, లేనప్పుడూ కూడ తిలక్ స్టూడియో లకు వెళ్తుండేవారు. అక్కడున్న వారందరూ ఆయన్ను అప్యాయంగా పలుకరించేవారట. కారణం, తాను ఎల్.వి. మేనల్లుడిని కావడం కొంతమేరకైతే, తానెప్పుడూ ఇతరులతో స్నేహంగా వుండే మనస్తత్వం కావడం కూడా కారణం అంటారాయన. అయితే సినిమా రంగానికి చెందినంత వరకు తాను ఎల్.వి.ప్రసాద్ మామయ్యకు ఏకలవ్య శిష్యుడిని మాత్రమేనని, తనకెపుడూ ఆయన ప్రత్యక్ష శిష్యరిక భాగ్యం లభించలేదనీ అన్నారు.
బొంబాయి నగరం జ్ఞాపకాలతో పాటు, తన స్వగ్రామం దెందులూరు సంగతులూ, ఏలూరు మున్సిపల్ స్కూల్లో నాటి విషయాలూ అప్పటికీ ఇప్పటికీ నెమరేసుకుంటూనే వుంటారు. తన వూరుతో తనకున్న అనుబంధం అలాంటిదంటారాయన. దెందులూరుకు మూడు మైళ్లున్న ఏలూరు మున్సిపల్ పాఠశాలలో తిలక్‌ను 1930 దశకం ఉత్తర భాగంలో మూడవ ఫారంలో చేర్పించారు వాళ్ల నాన్న వెంకటాద్రిగారు. పోనూ రానూ ఆరు మైళ్లు, తాను సైకిలు కొనేంత వరకు నడకనే చేరుకునే వాడిననీ, అయితే సైకిల్ ను స్కూల్లో చేరిన కొన్నాళ్లకే కొనడ జరిగిందనీ గుర్తుచేసుకున్నారు తిలక్. సైకిల్‌పై సాధారణంగా తను ఒక్కడే తన భోజనం క్యారియర్‌తో సహ తిరిగేవాడాయన. సైకిల్ కొన్న రోజుల్లో తొక్కడం నేర్చుకుంటూ పలుమార్లు క్రింద పడడం జరిగింది. దెబ్బలు తగిలాయట కూడా. ఆదివారం రాగానే సైకిల్‌ను ఏ పార్టుకు ఆ పార్టుకు వూడతీసి, శుభ్రంగా కడిగి, మళ్లీ ఎక్కడివక్కడ ఫిట్ చేయటం ఆయనకో సరదా. తన ఆఖరు మేనమామ, వయస్సులో తన కంటే చిన్నవాడు అయిన, సంజీవి తనతో పాటే చదువుకున్నందున, ఆయనపై వున్న అభిమానంతో తన సైకిలును తానుపయోగించిన తర్వాత పూర్తిగా ఆయన కిచ్చేసాడు తిలక్.
ఏలూరు స్కూల్లో చదువుతున్నప్పుడు తనకు డ్రిల్ నేర్పిన మాస్టర్ పహిల్వాన్ జాలయ్య, తన మేనమామలకు కూడ డ్రిల్ మాష్టరే నట. ఆ విషయం చెప్పిన జాలయ్య గారు, తన మేనమామలతో ఇసుక బస్తాల వ్యాయామం ఎలా చేయించిందీ వివరించేవారట తిలక్‌కు. ఏలూరులో చేర్చక ముందు తిలక్ గారికి ఓ ట్యూటర్‍ను నియమించారు వాళ్ల నాన్నగారు. ఆ ట్యూషన్ మాష్టారుని ప్రక్క గ్రామమైన పెదపాడునుండి పిలిపించారు. ట్యూషన్‌లో తిలక్‌తో పాటు చదివిన ఆయన కజిన్ కె.నాగేశ్వర రావు రిజర్వ్ బ్యాంక్‌ లో ఉన్నతాధికారిగా పనిచేసి రిటైర్ అయ్యారు. తిలక్ స్కూల్ హాకీ కెప్టన్‌గా ఎన్నిక కావడమే కాకుండా అప్పుడప్పుడు ఫుట్‌బాల్ కూడ ఆడేవారట.
తన ఈడు వాళ్లతోనూ, వయస్సులో పెద్దవారితోనూ కూడా తిలక్ సరదాగా గడిపేవాడు. తమ భూముల్లో కొన్ని పడావు పడివుండి బీడు నేలలుగా తయారైనందున వూళ్లో పశువులకు ఉపయోగపడేవట అవి. ప్రతిపక్ష వర్గానికి చెందిన తమ గ్రామంలోని ఓ పెద్ద మనిషి శ్రీ కొల్లిపర సుబ్బయ్యగారి విషయం చెప్తూ ఆయనకు ముగ్గురు కొడుకులుండేవారన్నారు. పెద్ద కుమారుడు వెంకట నారాయణ వూళ్లో ఎటువంటి గొడవలు వుండ వద్దని భావించే మనస్తత్వం కలవాడట. ఆయన కూతురునే నటసామ్రాట్ పద్మభూషణ్ శ్రీ అక్కినేని నాగేశ్వర రావు వివాహమాడారు. ఆమే శ్రీమతి అన్నపూర్ణగారు. సుబ్బయ్యగారి మరో కుమారుడు రామ్మోహనరావు ఆ వూళ్లోని వట పర్తి కుటుంబానికి దత్తత పోయి వట పర్తి రామ్మోహనరావుగా దెందులూరు అసెంబ్లీ నియోజకవర్గం నుండి శాసన సభ్యునిగా ఎన్నికయ్యారు ఆంధ్ర రాష్ట్రం ఏర్పడిన తర్వాత.
రామ్మోహన రావు తిలక్ మంచి మిత్రులు. స్కూలు ఎగ్గొట్టి పొలాల వెంట తిరిగేవారు. స్కూల్లో తినాల్సిన క్యారియర్ భోజనం పొలాల్లోనే తిని స్కూలు వదిలి ఇంటికి వెళ్లాల్సిన సమయంలోకెల్లా గూటికి చేరుకోనేవారు, పెద్దలకు అనుమానం రాకుండా. రామ్మోహనరావు కొడుకు ప్రసాద్ నాబార్డు బ్యాంకులో సీనియరు అధికారిగా పని చేస్తున్నట్లు తిలక్ గుర్తు చేసుకున్నారీ సందర్భంగా.
ఆ రోజుల్లో ఎలిమెంటరీ పాఠశాల విద్యార్థిగా వున్నప్పుడు తమ గ్రామంలో తాము వేసిన భక్త ప్రహ్లాద నాటకాన్ని గుర్తు చేసుకుంటూ, తానందులో నరసింహావతారం పాత్ర పోషించానన్నారు. తమ గ్రామం దెందులూరులో యూత్ లీగ్ కార్యకలాపాలు నిర్వహిస్తూ బాలానందం సంఘం స్థాపించామని అందులో శ్రీమతి అక్కినేని అన్నపూర్ణను కూడ సభ్యురాలిగా చేర్పించామని అన్నారు తిలక్. గ్రామంలో వున్న గ్రంథాలయానికి అవసరమైన పుస్తకాలను కూడ యూత్ లీగ్ తరపున సేకరించేవారు. బ్రతుకు తెరువు కోసం రాస్తుండే ఈనాటి అశ్లీల సాహిత్యం మోస్తారు పుస్తకాలు వ్యతిరేకిస్తూ ఉద్యమం లేవదీశారు యూత్ లీగ్ పక్షాన. ఈ సందర్భంగా కొవ్వలి లక్ష్మి నరసింహారావుగారు లాంటి రచయితలు రాస్తుండే రోజువారీ పుస్తకాలను ఉదహరిస్తూ అవి విరివిగా రైల్వే ప్లాట్‌ ఫామ్‌ల మీద దొరికే వనీ, వాటి అమ్మకాలను వ్యతిరేకిస్తూ అరసం లాంటి ఉద్యమాలకు నాంది ఆ రోజుల్లోనే పలికా మన్నారు.
ప్రజా నాట్య మండలి, స్పూర్తితో కమ్యూనిస్టు భావాలు సంతరించుకున్న శ్రీ తిలక్ ఆదిలో తన గ్రామంలోని కమ్యూనిస్టులను వ్యతిరేకించేవారు. దానికి కారణాలున్నాయన్నారు. రెండవ ప్రపంచ యుద్ధం కాలంలో బ్రిటీష్‌ వారి పంథాను పరోక్షంగా సమర్థించి హిట్లర్‌కు వ్యతిరేకంగా అగ్ర రాజ్యాల కలయికను వారు ప్రజా యుద్ధంగా చిత్రీకరించడం కూడా అందులో ఒకటి. గ్రామంలో కమ్యూనిస్టుల ఇళ్ల బయట గొళ్లాలు పెట్టేవారు. ఇల్లొదలలేకుండా తాము చేసిన అకతాయితనం గుర్తుకు తెచ్చుకుని నవ్వుకున్నారాయన. ఇలా ఎందుకు చేశారంటే క్విట్ ఇండియా ఉద్యమంలో తాము పాల్గొంటున్నందున అందులో భాగంగా ఉద్యమాలు నిర్వహిస్తుండే తాము, తత్ సంబంధ నినాదాలు గోడలపై వ్రాస్తున్న తమను వారు అడ్డుకోకుండా వుండాలనే ఆలోచన తమతో అలా చేయించదని అన్నారాయన. గ్రామంలోని మహిళలు, యువతులు, అశ్లీల సాహిత్యం చదవకుండా వుండేందుకు యూత్ లీగ్ తమ వంతు కర్తవ్యంగా మంచి సాహిత్యం సేకరించి వాళ్లతో చదివించేవారు. తన ప్రక్క గ్రామం సీతంపేటలో నివసిస్తున్న కాంగ్రెస్ వాది సీతా రామస్వామి కుష్ఠు వ్యాధి గ్రస్తుడైనందున ఆయన దగ్గరకు ఎవరూ వెళ్లేవారు కాదనీ తాము అందుకు భిన్నంగా తమ యూత్ లీగ్ కార్యకలాపాలను విస్తరించి ఆయన ఇంటినుండే పని చేస్తుండేవారమని చెప్పారాయన. స్వాతంత్ర్య పూర్వపు రోజుల్లో మాజీ రాష్ట్రపతి డాక్టర్ బాబూ రాజేంద్ర ప్రసాద్ బీహార్ భూకంప బాధితుల కుటుంబాలకు చందాలు సేకరిస్తూ తమ గ్రామం మీదుగా పోయారనీ ఆ సందర్భంగా (1939 ప్రాంతంలో) తమ జట్టు ఆయన కారు ఆపు చేసి తమతో గొంతుకలిపి బోలో స్వతంత్ర భారత్‌కి జై అనిపించామనీ గర్వంగా చెప్పుకున్నారు తిలక్.
 
 
End of Part ONE
 రచన: డాక్టర్ జె. గౌతమి సత్యశ్రీ ., పి.హెచ్.డి.
 
అవుటుగ్రంధి (థైరాయిడ్ గ్లాండ్) వ్యాధి- అధిక రక్తస్రావం
 
పైన మెయిన్ హెడ్డింగు దాని క్రింద సబ్ హెడ్డింగు చూస్తుంటే అసలు థైరాయిడిసము ఏమిటి? దానితో రక్తవ్యవస్థకు పనేమిటి? అదీ వీటివల్ల గర్భాశయానికి సమస్యయేమిటి? అనే ఆశ్చర్యకరపు ప్రశ్నలు తలెత్తుతున్నాయి కదూ… ఈ మూడింటికీ ఒక అద్భుతమైన లింకుందండీ! అది తెలుసుకోవడానికి  ఒక కేస్ స్టడీ పరిశీలిద్దాం.
 
మహారాష్ట్ర లోని పూనె సిటీలో ప్రసిద్దిచెందిన హాస్పిటల్స్ లో జహంగీర్ హాస్పిటల్ ఒకటి. ఇది గైనిక్ తో పాటు మరెన్నో స్పెషాలిటీస్ ఉన్న హాస్పిటల్. మనం పరిశీలించబోయే కేస్ స్టడీ ఇక్కడిదే. ఈ పేషంటుకి దగ్గిర దగ్గిర 23 ఏళ్ళు ఉంటుంది. ఈమె మొదటిసారి గా ఎనిమిదేళ్ళ క్రితం బహిష్టులో అధిక రక్తస్రావంతో బాధపడుతూ గైనకాలజిస్ట్ (స్త్రీ వైద్యనిపుణులు) ని కలిసింది. మధ్య మధ్యలో తెరిపిచ్చినా, మళ్ళీ మొదలై నెల అంతా రక్తస్రావంతో బాధపడుతూ ఉండేది.  గర్భనిరోధక మాత్రలని వాడమని రాసిచ్చారు. ఈ మాత్రల వల్ల రక్తస్రావం తగ్గేది, కాని దాని పర్యవసానం దానికి ఉండేది. మాత్రలలోని ఈస్ట్రోజెన్, ప్రొజెస్టీరోన్ హార్మోనులు ఒక ప్రక్క రక్త స్రావాన్ని ఆపినా, మరో ప్రక్క అండం విడుదలని కూడా ఆపుతాయి. ఈ పేషంటుకు, కొద్దికాలం తర్వాత అల్ట్రాసోనోగ్రఫీ చేస్తే, ఆమె అండాశయం పై చిన్న చిన్న కోశాలు లేదా సిస్టులు (అసామాన్యమైన పెరుగుదలలు) ఉన్నాయి. వాటిని నివారించడానికి మళ్ళీ మరి కొన్ని మందులు రాశారు. పేషంటు ఈ తదుపరి పరిణామాలన్నీ నివారించేందుకు ఆయుర్వేదపు మందులు కూడా కొన్నాళ్ళు తీసుకుంది. కానీ లాభం లేకుండా పోయింది.
 
ఇక కేసుని హిమటాలజిస్ట్ (రక్తవైద్యనిపుణులు) వద్దకు పంపించారు. వీరు చేసిన సాధారణ పరీక్షల్లో శరీరంలో అంతర్గత రక్తస్రావం గాని, ముక్కునుండి రక్తస్రావం గాని పేషంటుకి ఉన్నట్లు తేలలేదు. కాకపోతే రక్తహీనత, శరీరం నీరు పట్టడం, బరువు పెరగడం తేలాయి. బ్లడ్ గ్రూపు AB+. ప్లీహము, ఉదరకోశము, లింఫ్ వ్యవస్థలు నార్మల్ గా ఉన్నాయి. లోతైన పరీక్షలుచేస్తే, సూదితో చర్మంపై గుచ్చిన తర్వాత రక్తం దానంతట అదే సహజంగా ఆగిపోవు వ్యవధి 2 నిముషాల 1 సెకను, నార్మల్ గా ఉంది (నార్మల్ రేంజ్ 1-9 నిముషాలు). అంటే రక్తపళ్ళెరాల పనితనంలో లోపం లేదు, హీమోస్టాసిస్ ప్రాధమిక చర్య నార్మల్ గా ఉంది. దానితో పాటుగా జరిగే ద్వితీయక చర్య ‘కోయాగ్యులేషన్ లో తేడా కనబడింది. అంటే రక్తస్రావం దానంతట అదే ఆగిపోవడానికి పట్టే వ్యవధి 11-13.5 సెకన్లు ఉండాలి. కాని ఈ పేషంటుకు 6 నిముషాల 4 సెకన్లు పడుతున్నది. మరికొన్ని పరీక్షలు చేయగా మరిన్ని వివరాలు బయటపడ్డాయి. Von Willibrand Factor లేదా VWF (వాన్-విల్లీ బ్రాండ్ ఫేక్టరు/ప్రోటీను) బ్లడ్ ప్లాస్మాలో తక్కువ మోతాదులో ఉంది. అవటుగ్రంధి ఉత్పత్తి చేసే హార్మోన్ల లెవెల్స్ కూడా తక్కువ గా ఉంది.  దీనిని హైపో థైరాయిడిసము (hypothyroidism) అంటారు. చివరికి పేషంటుకు ‘హైపో థైరాయిడిసము వల్ల వచ్చిన వాన్-విల్లీ బ్రాండ్ వ్యాధి’ అని తేల్చారు.

VWF బ్లడ్ ప్లాస్మాలో ఉండే గ్లైకో ప్రోటీను. ఇది బోన్ మేర్రో (Bone marrow) లోని పెద్ద కణాలైన మెగా కార్యోసైట్స్ (mega karyocytes) లో ఉత్పత్తి అవుతుంది. కాలేయం (liver) లో ఉత్పత్తి అయ్యే కోయాగ్యులేషన్ ఫేక్టర్ VIII తో బైండ్ అయ్యి, కోయాగ్యులేషన్ లో పాల్గొనేటప్పుడు ఫేక్టర్ VIII కు స్థిరత్వాన్ని ఇస్తుంది. మరి ఆ VWF ఉత్పత్తి లేనప్పుడు, ఫేక్టర్ VIII కు స్థిరత్వం లోపించి కోయాగ్యులేషన్ లో పాల్గొనలేదు, ఫలితంగా కోయాగ్యులేషన్ పూర్తిగా జరుగదు, ఇటువంటి ఫాక్టర్లు మరి కొన్ని కోయాగ్యులేషన్ లో పాల్గొన్నప్పటికీ కూడా.  అంతేకాకుండా, ఈ VWF కు ప్రాధమిక హీమోస్టాసిస్ (రక్తం గడ్డకట్టుట) లో కూడా కీలక పాత్ర ఉంది. రక్తపళ్ళెరాలు ఒకదానితో ఒకటి మరియు అవన్నీ కలసి ధమని చిట్లిన చోట VWF సహాయంతో సమూహకరిస్తాయి. VWF  లోపిస్తే రెండు చర్యలూ దెబ్బతిని రక్తస్రావమాగదు.  ఈ పేషంటు విషయం లో సరిగ్గా ఇదే జరిగింది. ఈమె రక్తపరీక్షలలో VWF ఉత్పత్తి తక్కువ కనబడింది, రక్తస్రావమాగడానికి ఎక్కువ కాలం కూడా పట్టింది. తరువాతి పరీక్షల్లో బ్లడ్ లో ఫేక్టర్ VIII యొక్క అస్థిరత్వాన్ని కూడా సూచించారు.
 
అవటు గ్రంధి మెదడులోని పిట్యూటరీ గ్రంధి వలన పని చేస్తుంది. అవటుగ్రంధి నుండి  ఉత్పత్తి అయ్యే హార్మోనులు శరీరంలోని అన్ని జీవక్రియల్లోనూ పాల్గొని వాటిని క్రమపరుస్తాయి. అలానే బోన్ మార్రో లోని ఉత్పాదనలు- VWF తో సహా అవటు గ్రంధి పైనే ఆదారపడిఉంది. ఈ పేషంటుకు, అవటుగ్రంధి హార్మోన్ల ఉత్పత్తి కూడా తక్కువ గా ఉండడం వలన, ఈ VWF లెవెల్స్ తగ్గిపోయాయి. దీనివల్ల ఫేక్టర్ VIII యొక్క అస్థిరత్వము మరియు కోయాగ్యులేషన్ ప్రక్రీయలో లోపము పెరిగిపోయి, ప్రతినెలా వచ్చే ఋతుచక్రంలో రక్తస్రావమాగలేదు. గర్భసంచిలో ఏ లోపమూ లేకపోయినా గర్భాశయపు సమస్యను తెచ్చిపెట్టింది. వెంటనే వైద్య చికిత్స గా ఆమెకు రక్తహీనతను పోగొట్టడానికి, రక్తం ఎక్కించారు. హైపో థైరాయిడిసం పోవడానికి, ప్రతిరోజూ ఓరల్ గా థైరాయిడ్ మాత్రలు వేసుకోమని రాసిచ్చారు. ఆరు నెలల్లో పేషంటు యొక్క పరిస్థితి మెరుగయి, అధిక రక్త స్రావం తగ్గింది. ఆమె ఆరోగ్యవంతురాలయ్యింది. ఈ రోగనిర్దారణే సరిగ్గ జరగకపోయినట్లయితే, గర్భసంచిని తొలగింపవలసిన పరిస్థితి ఏర్పడేది. హైపో థైరాయిడిసం వలన రక్తవ్యవస్థకే కాదు ఇతర జీవ క్రియలకు కూడ సమస్యలు వచ్చి మనిషి ప్రాణానికి ముప్పు వచ్చేది.
రచన: దాసరి అమరేంద్ర  

 
ప్రకాష్ – ప్రశాంతిల సాహచర్యమూ, గైడెన్సుల పుణ్యమా అని అండమాన్ చేరిన మొదటి రోజునే ‘అదేదో స్వంత ఊరు’ అన్నంత చనువు కుదిపేసింది… ‘కొత్త ప్రాంతం’ అన్న బెరుకూ, వెరపూ – వాటికి చోటే లేదు.. బాగా పొద్దు పోయేదాకా కబుర్లు…మర్నాటి మూడు ద్వీపాల యాత్రకు మానసికంగా సిద్ధం…
ఇంకా ఇండోనేషియాలో ఉన్నట్టుగా – ఈ పర్వత శ్రేణులు ఒకప్పుడు నిప్పులు గక్కే అగ్నిపర్వతాలట. ఇప్పటికీ ఆ అవశేషం ‘బారెన్ ఐలెండ్’ అన్న ద్వీపంలో కనపడుతుంది. పోర్ట్ బ్లెయిర్‌ నుంచి 140 కిలోమీటర్లు.. మన దేశంలో ఉన్న ఏకైక ‘సజీవ’ అగ్నిపర్వతం ఈ ద్వీపంలో వుంది… అడపాదడపా ఇది నిప్పు చిమ్ముతూ ఉంటుంది… 1991లో ఒకసారి, 95లో మరోసారి జూలు విదిలించిందట. మామూలుగా ఈ చిరుద్వీపాన్ని వెళ్లి చూడటం కష్టం.. పర్మిషన్లూ అదీ సంపాదించుకొని మరో బోట్లలో వెళ్లి రావచ్చు – మీరు విక్రమార్కులయితే, విదేశీయులకు అ అవకాశమూ లేదు – వాళ్లు ఓడ దిగరాదు… దూరము నుంచే చూసి ఆనందించాలట…
ఈ ద్వీపాల్లోని 572 ద్వీపాలనూ కలుపుకొంటే మొత్తం విస్తీర్ణం 8250 చదరపు కిలోమీటర్లు… అండమాన్ ద్వీపాలు దాదాపు 500 కిలోమీటర్ల పొడవు.. వెడల్పు బాగా తక్కువ, ఓ పాతిక కిలోమీటర్లు… నికోబార్లు 260 కిలోమీటర్ల పొడవు.. ఇవి అండమాన్ల కన్నా కొంచెం ‘వెడల్పు’ ఎక్కువగలది – ఒక చోట ఏకంగా అరవై కిలోమీటర్లట. అన్నట్టు భారతదేశపు తూర్పు తీరపు సముద్రాన్ని మనం బంగాళాఖాతం అని పిలుస్తాం గదా.. ఆ పిలుపు అండమాన్ల వరకు మాత్రమే!  అండమాన్లకు తూర్పున బర్మాకు మధ్యన ఉన్న సముద్రాన్ని ‘అండమాన్ సముద్రం’ అంటారు..
పోల్చి చూస్తే అండమాన్ నికోబార్ల విస్తీర్ణం మన ఈశాన్యభారతంలోని ‘త్రిపుర’ రాష్ట్రమంత ఉంటుంది – జనాభా మాత్రం పదోవంతు… అంతా కలసి అయిదు లక్షలు.. ఆర్కియాలజీ రికార్డుల ప్రకారం కనీసం రెండువేల సంవత్సరాల నుంచి అక్కడ జనసంచారం ఉందన్న విషయం ఆధారపూర్వకంగా రుజువయిందట. కానీ మానవ పరికామ శాస్త్రం పునాదులమీద అక్కడున్న ఆదిమ జాతులవారి భాషా, సంస్కృతీ, జీవలక్షణాలూ పరికరిస్తే వాళ్లు ఏభై అరవై వేల సంవత్సరాల క్రితపు వాళ్లు అని అర్థమవుతుందట – ఆయా జాతుల గురించి ముచ్చట్లు మరోసారి.

మళ్లీ ద్వీపాల దగ్గరకు వద్దాం….
మార్చి అయిదో తారీఖు – మా యాత్రలో రెండోరోజు – మూడు ద్వీపాలు…
నిన్నంతా.. ఆదివారం – మాతోనే గడిపారు గాబట్టి ఈనాడు సోమవారం పనిరోజు గాబట్టి ప్రశాంతీ, ప్రకాష్ మాతో వచ్చే ప్రసక్తిలేదు. ప్రశాంతి వాళ్ల నాన్నగారికి ప్రశాంతంగా ఇంటి పట్టున ఉండటమే ఇష్టం.  వాళ్ల అమ్మగారు, మాత్రం ఇలాంటి విషయాల్లో మహా ముందుంటారు. ఆవిడ పుట్టి పెరిగిందీ, నివసిస్తోందీ గుంటూరు జిల్లా గ్రామీణ ప్రాంతమే అయినా – పిల్లలు అనేకానేక పట్టణాలూ నగరాల్లో ఉంటున్నారు గాబట్టి  ఆయా ప్రదేశాలను వాళ్ల కన్నా ఉత్సాహంగా వెళ్లిపోయి చూసి వస్తూ వుంటారు… టీనేజి మనుమలూ, మనుమరాళ్లూ  ఉంటే మాత్రమేమీ! మనసు ఉత్సాహము గదా ముఖ్యం!!
ఆవిడ, మేమిద్దరం – ముగ్గురం కలసి మూడుద్వీపాల వేటకు బయల్దేరాం.

వెళుతోన్నది రాస్ ఐలెండ్, లైసర్ ఐలెండ్, నార్త్ బే బీచ్… ఉదయం తొమ్మిది నుంచి సాయంత్రం నాలుగుదాకా – ఓ బడా ఫెర్రీ, వందా, నూట ఏభైమంది సులువుగా పట్టేది. లంచ్ కూడా కలుపుకొని మనిషికి నాలుగొందలు.. బయలుదేరేది ఊళ్లో. ఇలాంటి లోకల్ ట్రిప్పులు ఆరంభమయ్యే అబెర్‌డీన్ జెట్టీ నుంచి…  వర్కింగ్‌డే అయినా, సీజను ముగిసిపోతోన్న మార్చి నెల అయినా ఫెర్రీ నిండుగా ఉంది. పంజాబీలు, బెంగాలీలు, తమిళులు, యూపీ భయ్యాలు, మహారాష్ట్రీయులు, ఒరిస్సావారు, ఇక మన తెలుగు వాళ్లు – అదో మినీ భారతదేశం. గోవా ఫెరీల్లాగా గానాబజానా ఉత్సవ వాతావరణం  లేకపోయినా సందడికి మాత్రం లోటులేదు.. అందరిలోనూ అండమాన్ సంతోషం.. మాలాగే చాలా మంది టూరిస్టులకు ఇదే మొట్ట మొదటి నీలద్వీపాల నౌకావిహారం
ముందుగా వెళ్లింది ‘రాస్’ ఐలెండ్‌కు..

చిన్న ద్వీపం. అంతా కలసి ఒక చదరపు కిలోమీటరు విస్తీర్ణం. కన్యాకుమారిలో వివేకానందా రాక్‌లాగా ఈ ద్వీపం కూడా పడవల రేవు నుంచి చేతికందే దూరంలో ఉన్నట్టనిపిస్తుంది. అండమాన్లు వచ్చే టూరిస్టులంతా విధిగా చూస్తారు.. చక్కని పరిశుభ్రతా.. కళకళా తళతళా మెరిసే మెయింటెనెన్సు… సముద్రం… కొబ్బరిచెట్లు.. వృక్షాలు… తీగలు.. శిధిలాలయాలు.. జపనీస్ బంకర్లు… మామూలే… వెళ్లీ వెళ్లగానే స్పష్టంగా కనిపించే లోపలికి రమ్మని పిలచిన బంకరు…
ఒకప్పుడు ఈ ద్వీపం ‘గ్రేట్ అండమానీస్’ అన్న స్థానిక తెగ నివాస స్థలమట. అయిదువేల జనాభా ఉన్న ఆ తెగ బ్రిటిషువాళ్లు అడుగు పెట్టిన ఇరవై ఏళ్లలో ఇరవై ఎనిమిదిమందికి పడిపోయిందట. ఇంగ్లీషు వారికి 1858 నుండి 1941 ఇదే ‘రాజధాని’ గా వ్యవహరించింది.. జపానువారి ఆక్రమణలోకి వచ్చాక యుద్ధ ఖైదీల స్థావరమయింది.. ఇప్పటికీ అప్పటి చీఫ్ కమిషనర్ ఇంటివీ, ఒక చర్చివీ శిధిలావశేషాలు కనిపిస్తాయి.
వెళ్లి వెళ్లగానే ఫెర్రీ మనుషులంతా అక్కడ అమ్ముతోన్న కూల్ డ్రింకులూ, చిప్సూ, కొబ్బరి బోండాల మీద దండెత్తారు. నేను మాత్రం ‘ప్రకృతి ఎక్కడా?’ అంటూ వెదుకులాట మొదలెట్టాను. అసలు ఆ ద్వీపం ఉన్నదే అసలు సిసలు ప్రకృతి మధ్యన అయినా కొంచెం వెదకగా, ఓ రెండు మూడువందల మీటర్లు నడిచి ద్వీపపు తూర్పు కొనకు చేరగా నా అన్వేషణ ఫలించింది. నే ఒక్కడినే అక్కడ.. రెండువందల ఢెబ్భై డిగ్రీల మేర ఎటు చూసినా సముద్రం వెనక్క చూస్తే రాస్ ద్వీపపు నేలామట్టీ, చెట్లూ పచ్చదనం, కుడిచేతి వేపున పడవల రేవు. ఆ కనిపించీ వినిపించని కోలాహలం, ఎడమన అనంతసాగర నీలం. అపురూప క్షణాలు…
ఆ ఏకాంత యాత్ర ఓ అరగంట సాగించాను. ఓ నేవీ వారి నిషిద్ధ ప్రాంతం తప్పించి ఆ ద్వీపాన్ని అడుగడుగునా పలకరించాను. అలా ఓ రెండు కిలో మీటర్లు ఆయా దారులూ డొంకలూ మధ్య సాగి సాగి, చెట్ల మధ్య కనిపించీ, కనిపించకుండా పోతోన్న పెంపుడు జింకలను పలకరించి తిరిగి వెళ్లి ఫెర్రీ బృందాన్ని, అక్కడే చేరగిలి ద్వీపపు అందాన్ని ఆస్వాదిస్తోన్న లక్ష్మినీ కలిసేసరికి – కరెక్టుగా ఫెర్రీ వారు నిర్దేశించిన ‘గంట’ గడిచింది.

అంతా పోలోమని ఫెర్రీ ఎక్కేసాం.. రెండుగంటల సహనౌకా యాత్రావాసంతో మెల్లగా ఒకరొకరితో ముఖ పరిచయం కలగసాగింది.. ఎవరెవరి ఎవరెవరి కుటుంబాల్లోని వారో – ఆ ఎరుక – పదీ పన్నెండు చిరునవ్వులు.. ఒకటీ అరా పలకరింపులు.. మా ట్రిప్పు మొదలయినప్పుడు  కొత్తగా స్కూల్లో చేరిన విద్యార్థులలాగా బుద్ధిగా ‘లోపలికి’ వెళ్లి సీట్లలో కూర్చున్నవాళ్లమంతా యాత్ర ఒక పాదం ముగిసేసరికి అనుభవం గడించి, రెండో పాదపు యాత్ర కోసం లోపలి సీట్లని పక్కకు నెట్టి అన్ని వైపులా ఏ అడ్డంకి లేకుండా కనిపించే సాగర దృశ్యాలకోసం నావా పై కప్పున ఉన్న కొద్దిపాటి కుర్చీల కోసం పరుగులు పెట్టాం. చిక్కించుకొన్న వాళ్లల్లో సంతోషం కించిత్ గర్వం;
‘ఓడిపోయిన’ వాళ్లలో నిరాశ, విషాదం, కించిత అవమానభారం – ఇల్లాంటి ట్రిప్పుల్లో మనం ఎంతో జాగ్రత్తగా కాపాడుకొచ్చే ‘పెద్దరికం’ మరుగున పడిపోయి మనం అనవసరంగా అసంకల్పితంగా అణచిపెట్టి ఉంచే పసితనం బయటపడిపోతుంది. మళ్లా ‘జీవించడం’ ఆరంభించామనడానికి అది ఒక శుభసంకేతం గాదూ!!
మా మరుసటి మజిలీ వైపర్ ద్వీపం..
1768లో లెఫ్టినెంట్ ఆర్చిబాల్డ్ బ్లెయిర్ అన్న పెద్దమనిషి ‘వైపర్’ అన్న ఓడలో ‘ఇక్కడ ఖైదీల కోసం ఓ పర్మనెంటు సెటిల్మెంటు ఏర్పాటు చెయ్యాలి’ అన్న ద్యేయంతో అండమానులో అడుగుపెట్టాడట. అదిగో ఆ ఓడపేరే ఈ ద్వీపానికి పెట్టారు. ద్వీపంలోని ఒక గుట్ట మీద ఉరికంబమూ గట్రా ఏర్పాటు చేసారు. ‘అక్కడ ఉరి తీస్తే చక్కగా ద్వీపంలో ఉన్న అందరు ఖైదీలూ ఆ దృశ్యాన్ని చూసి తరించి గుణపాఠం నేర్చుకుంటారు’ అన్నది ఆ నిర్మాణంలోని తాత్విక వ్యూహం. 1867లో అక్కడి జైలు నిర్మించారట. 1872లో అప్పటి వైస్రాయ్ లార్డ్ మేయోను ఈ అండమాన్లలోనే కత్తితో పొడిచి వ్యక్తిగత కారణాలవల్ల హత్య చేసిన షేర్ అలీ అన్న పఠానును ఉరితీసిన ప్రదేశమిది.
అదంతా గతం… కొంచెం దిగులనిపించిన మాట నిజమేగానీ, ప్రస్తుతం అక్కడ ఉన్నది అచ్చమైన ప్రకృతే.. రాస్ ద్వీపం నుంచి వైపర్‌కు వెళ్లడానికి సుమారు అరగంట పట్టింది. అటూ ఇటూ నేలా కొండలూ చెట్లూ కనిపించే జలమార్గంలో ఓ ఐదారు కిలోమీటర్ల ప్రయాణం.. అన్నట్టు మా ఓడ మేము ఉంటోన్న నావీ కాలనీ పరిసరాల్లోంచే వెళ్లింది – మేము ఆ పరిసరాలను గుర్తించెయ్యగలుగుతున్నామన్న స్మృతి కలిగి – సంతోషం.. ఎవరో అన్నారు దారిలో ‘అదిగో ఆ పక్కనే చాటం ద్వీపం – చాలా పాత కలపమిల్లు ఉందా ద్వీపంలో..’  అని
పాత జ్ఞాపకాలలోకి తీసుకెళ్లడమే తప్ప వైపర్ ద్వీపంలో చెప్పుకోదగ్గ విషయాలేమీ  లేనట్టే… ‘ప్రకృతి’ విషయంలో రాస్‌ద్వీపం చాలా మెరుగు – ఓ ముప్పావుగంట ఆ ద్వీపంలో గడిపాం.  ద్వీపం సంగతి ఎలా ఉన్నా అక్కడికి వెళ్లడం, రావడం,  ఆ గంట గంటన్నర సముద్రయానం – అదో పెద్ద ఆకర్షణ అందరికీ.

వైపర్ ముగిసాక తధుపరి – ఆఖరి – మజిలీ ‘నార్త్ బే బీచ్’. ఇది పోర్టు బ్లెయిర్ పట్టణానికి – సరిగ్గా ఉత్తరాన ఉంది. నిజానికి ఇది ద్వీపం గాదు. సముద్ర జలాల్లోకి చొచ్చుకు వచ్చిన ఓ ద్వీపకల్పపు కొసన ఈ బీచ్ ఉంది. అండమాన్ ద్వీపాలు పగడాల – కోరల్స్ – సంపదకు సుప్రసిద్ధం. పోర్టు బ్లెయిర్ నుంచి ఆపగడాలను చూడడానికి వెళ్లాలి అంటే ఈ నార్త్ బేబీచ్ అతి దగ్గరలో ఉన్న ప్రదేశం… అంచేత టూరిస్టుల తాకిడీ ఎక్కువే…
మా టూరు బ్రోషర్‌లో ఈనార్త్ బేదగ్గర కోరల్స్ చూడడానికి గాజుతో చేసిన అడుగు ప్రాంతమున్న బోట్లలో తీసుకు వెళ్లడం కూడ ఒక ఐటమ్‌గా లిస్టులో ఉంది. అదిగాక స్నోర్‌కెలింగ్ అన్న చిన్న ప్రక్రియ ద్వారా ఎవరికి వాళ్లు చూడదలచుకొంటే అందుకు అవసరమయిన చిరు పరికరాలూ గైడూ – వాటి చార్జీలు అదనం – అని వ్రాసి ఉంది. ‘మీరు నార్త్ బేలో స్నోర్క్లింగ్ చెయ్యకండి. ఎలానూ హేవ్‌లాక్ వెళుతున్నారు గాబట్టి అక్కడ చేద్దురుగాని – బావుంటుంది అని హెచ్చరించాడు ప్రకాష్ ముందే. అంచేత ఉన్న గ్లాస్ బాటమ్ బోటులోనే సరిపెట్టుకొన్నాం. ఏ మాత్రమూ తృప్తి కలిగించలేదు..
ఫెర్రీయాత్ర ముగించుకొని నేలమీద అడుగుపెట్టే సరికి సాయంత్రం నాలుగుదాటింది. అబ్బుర పడాల్సినంత వింతలూ విశేషలూ ఏమీ చూడక పోయినా మెల్లగా, మెల్ల మెల్లగా అండమాన్ల గాలీ నీరూ మా మా మనసుల్లోకి ఇంకుతోన్న భావన. ఆయా ప్రదేశాలతో స్నేహం పండుతోన్న భావన.. ఒకటి రెండు కుటుంబాలతో  మాటలు, ముచ్చట్లు, కబుర్లు,

జెట్టిలో దిగేసరికి ప్రకాషూ, ప్రశాంతి వాహన సమేతంగా ఎదురు చూస్తూ కనిపించారు. నావీ అధికారి గాబట్టి మధ్యాహ్నానికల్లా అఫీసయిపోతుంది. అయిదుగురము కలసి ఆ జెట్టి ఉన్న ప్రాంతంలో ఓ అరగంటసేపు తిరుగుదాం… ( తన చివరి రోజులు గుర్తుగా ) పూలదండ విసురులోన్న రాజీవ్ గాంధీ విగ్రహం, మళ్లా విగ్రహమున్న పీఠం దగ్గరకు వెళ్లడానికి ‘ఒడ్డు’ నుంచి సముద్రంలోకి నిర్మించిన ఓ వందా నూటయాభై అడుగుల పొడవున్న దిట్టమైన కాలిమార్గం.. ఆ పక్కన వాటర్ స్పోర్ట్స్ కాంప్లెక్స్‌లో వాటర్ స్కూటర్లూ, స్పీడుబోట్ల మీద కేరింతలు కొడుతోన్న టూరిస్టులు (విండ్ సర్ఫింగూ, పారా సైక్లింగూ, వాటర్ స్కీయింగూ లాంటి వినోదాలూ ఉన్నాయట – మరి మాకు కానరాలేదు… సీజను ముగిసి పోతుంది గాబట్టా??!) – అంతా కోలాహలం. కానీ నిన్న సెల్యులర్ జైలులో అయినా, ఈనాటి మూడు ద్వీపాలలో అయినా మా సాహచర్యం అంతా మెయిన్‌లాండ్ నుంచి వచ్చి విభిన్న భాషల భారతీయులతోనే.. పైగా మా హోస్టులూ మాతో పాటు ఉంటున్నారేమో-ఇహ ఈ ఐలాండర్లతోనూ, అటు ఏడేడు సముద్రాలు దాటి వచ్చిన ఫారిన్ టూరిస్టులతోనూ సంపర్కమే లేదు!!
యాత్రలో యాత్ర మా హేవలాక్, నీల్ ద్వీపాల యాత్ర.

రెండు రాత్రులు మూడూ పగళ్లు… ఒక రాత్రి హేవలాక్లో. మరో రాత్రి నీల్ ద్వీపంలో.. సుమారు రెండు పూటలు పడవ ప్రయాణం, రెండు పగళ్లు ఆయాద్వీపాల్లో.
ప్రకాష్‌కు  తెలిసిన ఓ సెమీఫార్మల్ ట్రావెల్ ఏజెంటు కుర్రాడు – ఈ మా ద్వీపాల యాత్రాసారధి. పోర్ట్ బ్లెయిర్ నుంచి హేవలాక్‌కూ, అక్కడ్నించి మర్నాడు సాయంత్రం నీల్ ద్వీపానికీ, మూడోరోజు సాయంత్రం నీల్‌నుంచి తిరిగి పోర్ట్ బ్లెయిర్‌కూ టికెట్లు కొని తీసుకొచ్చాడు – మరి ఎంచేతో ఈ ఫెర్రీలకు టికెట్లు అంత సులభంగా మామూలు వాళ్లకు దొరకవట.. అయితే గవర్నమెంటు వాళ్లకు తెలిసే ఉండాలి – లేదా చురుకైన ట్రావెల్ ఎజెంటు ద్వారా వెళ్లాలి! ఏమిటోమరి ఈ మాయ! లోగుట్టు పెరుమాళ్లు కెరుక!!
అండమాన్ ద్వీప సమూహాల్లో ఉత్తర అండమాన్, మధ్య అండమాన్, దక్షిణ అండమాన్ అన్నది ముఖ్యమయినది. దక్షిణ ద్వీపానికి ఇంకా దక్షిణాన, 150 కిలోమీటర్లు సముద్రం దాటాక లిటిల్ అండమాన్ ద్వీపం ఉంది. అండమాన్ నికోబార్ ద్వీప సమూహాల్లో 80 శాతం భూభాగం అండమాన్లదే.  లిటిల్ అండమాన్ ‘విడిగా’ సముద్రంలో ఉన్న ఆ మిగిలిన మూడు ‘ద్వీపాలూ’ దాదాపు ఏక బంధంగా ఉత్తర దక్షిణ దిశల్లో నాలుగువందల కిలో మీటర్ల పొడవున వ్యాపించి ఉన్నాయి. రాజధాని పోర్ట్ బ్లెయిర్ సౌత్ అండమాన్ దక్షిణ భాగంలో ఉంది. ఇంకో ముప్పై అయిదు కిలోమీటర్లు వెళితే ఈ బృహత్ ద్వీపపు దక్షిణ కొస – చిడియా తపు” అక్కడ్నించి నేషనల్ హైవే 223 మొదలవుతుంది. దాన్ని స్థానిక పరిభాషలో ‘ది గ్రేట్ అండమాన్ ట్రంక్ రోడ్’ అంటారు.. ఆ హైవేమీద పోర్ట్ బ్లెయిర్ నుంచి ఓ వందకిలోమీటర్లు సాగితే సౌత్ అండమాన్ ద్వీపపు ఉత్తర కొసవస్తుంది. అక్కడ ఓ చిన్న సముద్రపు పాయ – మిడిల్ స్ట్రెయిట్ – సౌత్ అండమాన్ ద్వీపాన్ని మిడిల్ అండమాన్ ద్వీపంనుంచి విడదీస్తుంది. ఇక్కడ వంతెన లేదు. ఆ బస్సులన్ని ఓ పెద్ద ఫెర్రీ మీద ఎక్కి అవతలి ఒడ్డుకు చేరవలసిందే… అలా చేరాక మళ్లా హైవే మీద ఓ నూటయాభై కిలోమీటర్లు ఉత్తరంగా వెళితే కదమ్‌తాలా రంగత్ అన్న చిన్న పట్నాలు దాటుకొని (చిన్న చిన్న అనేక గ్రామాల సంగతి సరే సరి..) ఆ హైవే మిడిల్ అండమాన్ ఉత్తర కొసన ఉన్న మాయాబందర్ అన్న పట్నం చేరుతుంది… ఆ తర్వాత నార్త్ అండమాన్ ద్వీపం.. అది అంది పుచ్చుకొని సాగగా డిగ్లీపూర్ అన్న పట్నం… ఎండాఫ్‌ది హైవే!! హేవలాక్ నీల్ ద్వీపాల యాత్ర ఆరంభించే శుభ సమయంలో రాత్రి మ్యాపులు శ్రద్దగా స్టడీ చెయ్యగా అందిన సమాచారం.. నోరూరింది.  ఈ హైవే వెంబడే సాగిసాగి అండమాన్ల చివరికి చేరి డిగ్లీపూర్ చూసి రావాలన్న కోరికకు అంకురార్పణ.
మళ్లా మన ద్వీప ఉపయాత్ర దగ్గరకు వస్తే – ప్రకాష్ ఉదయం ఆరుగంటలకల్లా ఫీనిక్స్ జెట్టీ దగ్గర మమ్మల్ని దింపి కాసేపు గడిపి మేం ఎక్కవలసిన ఫెర్రీ చూపించి బై బై చెప్పి వెళ్లిపోయాడు.. అది బయల్దేరవలసిన సమయం దగ్గర పడుతోన్న ఆ ఓడ ఇంకా నిద్ర లేచిన లక్షణాలే కనిపించలేదు.. వెదకి వెదికి ఆ ఓడకు సంబంధించిన వ్యక్తిని పట్టుకొంటే ‘ఇది ఇవాళ హేవలాక్ వెళ్లదు’ అని పరమ ప్రశాంతంగా ప్రకటించేసాడు.  ‘మరి మా టికెట్లలో మీ ఓడ పేరు ఉంది గదా’ అని టికెట్లు చూపిస్తే అతను నాకు తెలియదని చేతులెత్తేసాడు! అప్పటికే సహ యాత్రికులు ఒకరొకరుగా పోగుపడసాగారు..  అందరిలోనూ ఆందోళన.. అసహనం.. అలజడి! కొంచెం స్థిమితంగా ఆలోచించగలవాళ్లూ గబగబా వెళ్లి అక్కడ ఉన్న జెట్టీ వారి ఆఫీసుల్లో వాకాబు చేసారు- ‘నిజమే.. టికెట్లమీద ఈ ఓడ పేరుంది. కానీ వెళ్లేది అల్లదిగో ఆ ఫెర్రీ.. ఈ టికెట్లు ఆ ఫెర్రీకి మహరాజులా చెల్లుతాయి’ అని విశదీకరించారు ఆ ఆఫీసువారు. అందరి చెవుల్లోనూ అమృతం.. గబగబా ఓడలో ‘బోర్డింగ్’ చేసి (గుర్తింపు కార్డులు కంపల్సరీ!) మామా సీట్లలో చేరబడి స్థిమిత పడ్డాం. నేలమట్టానికి సమాంతరంగా ఉన్నాయి సీట్లు.. కిటికీ సీట్లు దోరకని నాలాంటి ‘చిన్నవాళ్లకు’ కొంచెం అసహనం…

పోర్ట్ బ్లెయిర్ నుంచి హెవలాక్ ఏభై కిలోమీటర్లు… ఈశాన్య దిశలో ప్రయాణం.. మేం ఎక్కిన ఫెర్రీలో రెండూ  రెండున్నర గంటల ప్రయాణం.. మనిషికి మూడువందల చార్జి… ఇదిగాక పవన్ హన్స్ వారు నడిపే సీప్లేన్ సర్వీసు ఉంది.. ఆ విమానానికి చార్జీ మూడువేలు.. ఇరవై నిమిషాల ప్రయాణం.
సీట్లలో సర్దుకోవడమన్న మురిపెం కాస్సేపటిలోనే ముగిసింది. ఆ ఫెర్రీ పై అంతస్థుకు వెళ్లడానికి అనుమతిస్తారనీ… నాలుగు గోడల మధ్య బిక్కు బిక్కుమని కూర్చోకుండా ఆ పై భాగానికి వెళ్లి ఆకాశంతో ఊసులాడుతూ సముద్రాన్ని పలకరిస్తూ ప్రయాణం సాగించవచ్చనీ కొద్ది సేపట్లోనే బోధపడింది.. మెల్లగా అందరమూ పైకి చేరాం. కొంతమంది బుద్ధిమంతులు మాత్రం చేరువలోనే ఉన్న బెర్తులను పసిగట్టి చేరి గురక కూడా పాడడం మొదలెట్టేసారు – అదృష్టవంతులు…
అండమాన్ల టూరిస్టు పేకేజ్‌లు సామాన్యంగా ఓ వారం రోజులు సాగుతాయి. ఆదివారంతో మొదలెట్టి శుక్రవారం దాకానో, మళ్లా ఆదివారం దాకానో ఉంటాయి. అంచేత దాదాపు అందరి కార్యక్రమమూ – ఇటినరీ – ఒక్కలాగే ఉంటుంది. మొదటి రోజూ, రెండూ రోజూ మాతో సెల్యులర్ జైలూ, మూడు ద్వీపాలూ తిరిగిన నాలుగయిదు కుటుంబాలు ఈ ఫెర్రీలోనూ తటస్థపడ్డాయి.. కబుర్లు.. పరిచయాలు.. ఓ ఢిల్లీ సీనియర్ సర్దార్జి గారి కుటుంబం, ఓ బెంగాలీ మధ్య వయసు దంపతులు, ప్లస్ టీనేజీ పిల్లలు, మరో ఢిల్లీ యూనివర్సిటీ యువ లెక్చరర్ దంపతులు.. అంతా టూరిస్టు కోలాహలం.

ఉదయపు ఎండ… కొంచెం ఆహ్లాదం, కొంచెం చిరాకు, నీళ్లను సరసరా కోస్తూ సాగిపోతోన్న ఫెర్రీ, నీలమూ ఆకుపచ్చా గాకుండా కృష్ణ వర్షపు సముద్రజలాలు (‘సజా ఏకాల పానీ’ అన్న వాడుకమాట గుర్తుందా!), ఆ నీళ్ల మీద తళ తళా ధగ ధగా మెరుస్తోన్న సూర్యకిరణాలు.. దూరాన భూతలం.. దగ్గర్లో తోటి ఫెర్రీలు. ఇంకా పరిచయం గానీ హనీమూన్ జంటల మైమరపులు.. అడుగడుగునా క్లిక్కుమంటోన్న ఓ డజను కెమేరాలు, ‘లోపలికి రండి’ అని ఆహ్వానించి ఆదరించే ధర్మేంద్ర అంత అందంగా హుందాగా ఉన్న మధ్యవయసు ఓడ కెప్టెన్, ఓడ సాగినంతమేరా ఏదో రహదారిలా విచ్చుకొంటోన్న నిశ్చల సాగర జలాలు – రెండున్నర గంటలు ఎప్పుడు గడిచాయో తెలియనేలేదు. తొమ్మిదిగంటల ప్రాంతంలో హేవలాక్ ద్వీపంలో అడుగుపెట్టాం.
 
*                            *                                  *

 
ప్రకాష్ – ప్రశాంతిల సాహచర్యమూ, గైడెన్సుల పుణ్యమా అని అండమాన్ చేరిన మొదటి రోజునే ‘అదేదో స్వంత ఊరు’ అన్నంత చనువు కుదిపేసింది… ‘కొత్త ప్రాంతం’ అన్న బెరుకూ, వెరపూ – వాటికి చోటే లేదు.. బాగా పొద్దు పోయేదాకా కబుర్లు…మర్నాటి మూడు ద్వీపాల యాత్రకు మానసికంగా సిద్ధం…
ఇంకా ఇండోనేషియాలో ఉన్నట్టుగా – ఈ పర్వత శ్రేణులు ఒకప్పుడు నిప్పులు గక్కే అగ్నిపర్వతాలట. ఇప్పటికీ ఆ అవశేషం ‘బారెన్ ఐలెండ్’ అన్న ద్వీపంలో కనపడుతుంది. పోర్ట్ బ్లెయిర్‌ నుంచి 140 కిలోమీటర్లు.. మన దేశంలో ఉన్న ఏకైక ‘సజీవ’ అగ్నిపర్వతం ఈ ద్వీపంలో వుంది… అడపాదడపా ఇది నిప్పు చిమ్ముతూ ఉంటుంది… 1991లో ఒకసారి, 95లో మరోసారి జూలు విదిలించిందట. మామూలుగా ఈ చిరుద్వీపాన్ని వెళ్లి చూడటం కష్టం.. పర్మిషన్లూ అదీ సంపాదించుకొని మరో బోట్లలో వెళ్లి రావచ్చు – మీరు విక్రమార్కులయితే, విదేశీయులకు అ అవకాశమూ లేదు – వాళ్లు ఓడ దిగరాదు… దూరము నుంచే చూసి ఆనందించాలట…
ఈ ద్వీపాల్లోని 572 ద్వీపాలనూ కలుపుకొంటే మొత్తం విస్తీర్ణం 8250 చదరపు కిలోమీటర్లు… అండమాన్ ద్వీపాలు దాదాపు 500 కిలోమీటర్ల పొడవు.. వెడల్పు బాగా తక్కువ, ఓ పాతిక కిలోమీటర్లు… నికోబార్లు 260 కిలోమీటర్ల పొడవు.. ఇవి అండమాన్ల కన్నా కొంచెం ‘వెడల్పు’ ఎక్కువగలది – ఒక చోట ఏకంగా అరవై కిలోమీటర్లట. అన్నట్టు భారతదేశపు తూర్పు తీరపు సముద్రాన్ని మనం బంగాళాఖాతం అని పిలుస్తాం గదా.. ఆ పిలుపు అండమాన్ల వరకు మాత్రమే!  అండమాన్లకు తూర్పున బర్మాకు మధ్యన ఉన్న సముద్రాన్ని ‘అండమాన్ సముద్రం’ అంటారు..
పోల్చి చూస్తే అండమాన్ నికోబార్ల విస్తీర్ణం మన ఈశాన్యభారతంలోని ‘త్రిపుర’ రాష్ట్రమంత ఉంటుంది – జనాభా మాత్రం పదోవంతు… అంతా కలసి అయిదు లక్షలు.. ఆర్కియాలజీ రికార్డుల ప్రకారం కనీసం రెండువేల సంవత్సరాల నుంచి అక్కడ జనసంచారం ఉందన్న విషయం ఆధారపూర్వకంగా రుజువయిందట. కానీ మానవ పరికామ శాస్త్రం పునాదులమీద అక్కడున్న ఆదిమ జాతులవారి భాషా, సంస్కృతీ, జీవలక్షణాలూ పరికరిస్తే వాళ్లు ఏభై అరవై వేల సంవత్సరాల క్రితపు వాళ్లు అని అర్థమవుతుందట – ఆయా జాతుల గురించి ముచ్చట్లు మరోసారి.

మళ్లీ ద్వీపాల దగ్గరకు వద్దాం….
మార్చి అయిదో తారీఖు – మా యాత్రలో రెండోరోజు – మూడు ద్వీపాలు…
నిన్నంతా.. ఆదివారం – మాతోనే గడిపారు గాబట్టి ఈనాడు సోమవారం పనిరోజు గాబట్టి ప్రశాంతీ, ప్రకాష్ మాతో వచ్చే ప్రసక్తిలేదు. ప్రశాంతి వాళ్ల నాన్నగారికి ప్రశాంతంగా ఇంటి పట్టున ఉండటమే ఇష్టం.  వాళ్ల అమ్మగారు, మాత్రం ఇలాంటి విషయాల్లో మహా ముందుంటారు. ఆవిడ పుట్టి పెరిగిందీ, నివసిస్తోందీ గుంటూరు జిల్లా గ్రామీణ ప్రాంతమే అయినా – పిల్లలు అనేకానేక పట్టణాలూ నగరాల్లో ఉంటున్నారు గాబట్టి  ఆయా ప్రదేశాలను వాళ్ల కన్నా ఉత్సాహంగా వెళ్లిపోయి చూసి వస్తూ వుంటారు… టీనేజి మనుమలూ, మనుమరాళ్లూ  ఉంటే మాత్రమేమీ! మనసు ఉత్సాహము గదా ముఖ్యం!!
ఆవిడ, మేమిద్దరం – ముగ్గురం కలసి మూడుద్వీపాల వేటకు బయల్దేరాం.

వెళుతోన్నది రాస్ ఐలెండ్, లైసర్ ఐలెండ్, నార్త్ బే బీచ్… ఉదయం తొమ్మిది నుంచి సాయంత్రం నాలుగుదాకా – ఓ బడా ఫెర్రీ, వందా, నూట ఏభైమంది సులువుగా పట్టేది. లంచ్ కూడా కలుపుకొని మనిషికి నాలుగొందలు.. బయలుదేరేది ఊళ్లో. ఇలాంటి లోకల్ ట్రిప్పులు ఆరంభమయ్యే అబెర్‌డీన్ జెట్టీ నుంచి…  వర్కింగ్‌డే అయినా, సీజను ముగిసిపోతోన్న మార్చి నెల అయినా ఫెర్రీ నిండుగా ఉంది. పంజాబీలు, బెంగాలీలు, తమిళులు, యూపీ భయ్యాలు, మహారాష్ట్రీయులు, ఒరిస్సావారు, ఇక మన తెలుగు వాళ్లు – అదో మినీ భారతదేశం. గోవా ఫెరీల్లాగా గానాబజానా ఉత్సవ వాతావరణం  లేకపోయినా సందడికి మాత్రం లోటులేదు.. అందరిలోనూ అండమాన్ సంతోషం.. మాలాగే చాలా మంది టూరిస్టులకు ఇదే మొట్ట మొదటి నీలద్వీపాల నౌకావిహారం
ముందుగా వెళ్లింది ‘రాస్’ ఐలెండ్‌కు..

చిన్న ద్వీపం. అంతా కలసి ఒక చదరపు కిలోమీటరు విస్తీర్ణం. కన్యాకుమారిలో వివేకానందా రాక్‌లాగా ఈ ద్వీపం కూడా పడవల రేవు నుంచి చేతికందే దూరంలో ఉన్నట్టనిపిస్తుంది. అండమాన్లు వచ్చే టూరిస్టులంతా విధిగా చూస్తారు.. చక్కని పరిశుభ్రతా.. కళకళా తళతళా మెరిసే మెయింటెనెన్సు… సముద్రం… కొబ్బరిచెట్లు.. వృక్షాలు… తీగలు.. శిధిలాలయాలు.. జపనీస్ బంకర్లు… మామూలే… వెళ్లీ వెళ్లగానే స్పష్టంగా కనిపించే లోపలికి రమ్మని పిలచిన బంకరు…
ఒకప్పుడు ఈ ద్వీపం ‘గ్రేట్ అండమానీస్’ అన్న స్థానిక తెగ నివాస స్థలమట. అయిదువేల జనాభా ఉన్న ఆ తెగ బ్రిటిషువాళ్లు అడుగు పెట్టిన ఇరవై ఏళ్లలో ఇరవై ఎనిమిదిమందికి పడిపోయిందట. ఇంగ్లీషు వారికి 1858 నుండి 1941 ఇదే ‘రాజధాని’ గా వ్యవహరించింది.. జపానువారి ఆక్రమణలోకి వచ్చాక యుద్ధ ఖైదీల స్థావరమయింది.. ఇప్పటికీ అప్పటి చీఫ్ కమిషనర్ ఇంటివీ, ఒక చర్చివీ శిధిలావశేషాలు కనిపిస్తాయి.
వెళ్లి వెళ్లగానే ఫెర్రీ మనుషులంతా అక్కడ అమ్ముతోన్న కూల్ డ్రింకులూ, చిప్సూ, కొబ్బరి బోండాల మీద దండెత్తారు. నేను మాత్రం ‘ప్రకృతి ఎక్కడా?’ అంటూ వెదుకులాట మొదలెట్టాను. అసలు ఆ ద్వీపం ఉన్నదే అసలు సిసలు ప్రకృతి మధ్యన అయినా కొంచెం వెదకగా, ఓ రెండు మూడువందల మీటర్లు నడిచి ద్వీపపు తూర్పు కొనకు చేరగా నా అన్వేషణ ఫలించింది. నే ఒక్కడినే అక్కడ.. రెండువందల ఢెబ్భై డిగ్రీల మేర ఎటు చూసినా సముద్రం వెనక్క చూస్తే రాస్ ద్వీపపు నేలామట్టీ, చెట్లూ పచ్చదనం, కుడిచేతి వేపున పడవల రేవు. ఆ కనిపించీ వినిపించని కోలాహలం, ఎడమన అనంతసాగర నీలం. అపురూప క్షణాలు…
ఆ ఏకాంత యాత్ర ఓ అరగంట సాగించాను. ఓ నేవీ వారి నిషిద్ధ ప్రాంతం తప్పించి ఆ ద్వీపాన్ని అడుగడుగునా పలకరించాను. అలా ఓ రెండు కిలో మీటర్లు ఆయా దారులూ డొంకలూ మధ్య సాగి సాగి, చెట్ల మధ్య కనిపించీ, కనిపించకుండా పోతోన్న పెంపుడు జింకలను పలకరించి తిరిగి వెళ్లి ఫెర్రీ బృందాన్ని, అక్కడే చేరగిలి ద్వీపపు అందాన్ని ఆస్వాదిస్తోన్న లక్ష్మినీ కలిసేసరికి – కరెక్టుగా ఫెర్రీ వారు నిర్దేశించిన ‘గంట’ గడిచింది.

అంతా పోలోమని ఫెర్రీ ఎక్కేసాం.. రెండుగంటల సహనౌకా యాత్రావాసంతో మెల్లగా ఒకరొకరితో ముఖ పరిచయం కలగసాగింది.. ఎవరెవరి ఎవరెవరి కుటుంబాల్లోని వారో – ఆ ఎరుక – పదీ పన్నెండు చిరునవ్వులు.. ఒకటీ అరా పలకరింపులు.. మా ట్రిప్పు మొదలయినప్పుడు  కొత్తగా స్కూల్లో చేరిన విద్యార్థులలాగా బుద్ధిగా ‘లోపలికి’ వెళ్లి సీట్లలో కూర్చున్నవాళ్లమంతా యాత్ర ఒక పాదం ముగిసేసరికి అనుభవం గడించి, రెండో పాదపు యాత్ర కోసం లోపలి సీట్లని పక్కకు నెట్టి అన్ని వైపులా ఏ అడ్డంకి లేకుండా కనిపించే సాగర దృశ్యాలకోసం నావా పై కప్పున ఉన్న కొద్దిపాటి కుర్చీల కోసం పరుగులు పెట్టాం. చిక్కించుకొన్న వాళ్లల్లో సంతోషం కించిత్ గర్వం;
‘ఓడిపోయిన’ వాళ్లలో నిరాశ, విషాదం, కించిత అవమానభారం – ఇల్లాంటి ట్రిప్పుల్లో మనం ఎంతో జాగ్రత్తగా కాపాడుకొచ్చే ‘పెద్దరికం’ మరుగున పడిపోయి మనం అనవసరంగా అసంకల్పితంగా అణచిపెట్టి ఉంచే పసితనం బయటపడిపోతుంది. మళ్లా ‘జీవించడం’ ఆరంభించామనడానికి అది ఒక శుభసంకేతం గాదూ!!
మా మరుసటి మజిలీ వైపర్ ద్వీపం..
1768లో లెఫ్టినెంట్ ఆర్చిబాల్డ్ బ్లెయిర్ అన్న పెద్దమనిషి ‘వైపర్’ అన్న ఓడలో ‘ఇక్కడ ఖైదీల కోసం ఓ పర్మనెంటు సెటిల్మెంటు ఏర్పాటు చెయ్యాలి’ అన్న ద్యేయంతో అండమానులో అడుగుపెట్టాడట. అదిగో ఆ ఓడపేరే ఈ ద్వీపానికి పెట్టారు. ద్వీపంలోని ఒక గుట్ట మీద ఉరికంబమూ గట్రా ఏర్పాటు చేసారు. ‘అక్కడ ఉరి తీస్తే చక్కగా ద్వీపంలో ఉన్న అందరు ఖైదీలూ ఆ దృశ్యాన్ని చూసి తరించి గుణపాఠం నేర్చుకుంటారు’ అన్నది ఆ నిర్మాణంలోని తాత్విక వ్యూహం. 1867లో అక్కడి జైలు నిర్మించారట. 1872లో అప్పటి వైస్రాయ్ లార్డ్ మేయోను ఈ అండమాన్లలోనే కత్తితో పొడిచి వ్యక్తిగత కారణాలవల్ల హత్య చేసిన షేర్ అలీ అన్న పఠానును ఉరితీసిన ప్రదేశమిది.
అదంతా గతం… కొంచెం దిగులనిపించిన మాట నిజమేగానీ, ప్రస్తుతం అక్కడ ఉన్నది అచ్చమైన ప్రకృతే.. రాస్ ద్వీపం నుంచి వైపర్‌కు వెళ్లడానికి సుమారు అరగంట పట్టింది. అటూ ఇటూ నేలా కొండలూ చెట్లూ కనిపించే జలమార్గంలో ఓ ఐదారు కిలోమీటర్ల ప్రయాణం.. అన్నట్టు మా ఓడ మేము ఉంటోన్న నావీ కాలనీ పరిసరాల్లోంచే వెళ్లింది – మేము ఆ పరిసరాలను గుర్తించెయ్యగలుగుతున్నామన్న స్మృతి కలిగి – సంతోషం.. ఎవరో అన్నారు దారిలో ‘అదిగో ఆ పక్కనే చాటం ద్వీపం – చాలా పాత కలపమిల్లు ఉందా ద్వీపంలో..’  అని
పాత జ్ఞాపకాలలోకి తీసుకెళ్లడమే తప్ప వైపర్ ద్వీపంలో చెప్పుకోదగ్గ విషయాలేమీ  లేనట్టే… ‘ప్రకృతి’ విషయంలో రాస్‌ద్వీపం చాలా మెరుగు – ఓ ముప్పావుగంట ఆ ద్వీపంలో గడిపాం.  ద్వీపం సంగతి ఎలా ఉన్నా అక్కడికి వెళ్లడం, రావడం,  ఆ గంట గంటన్నర సముద్రయానం – అదో పెద్ద ఆకర్షణ అందరికీ.

వైపర్ ముగిసాక తధుపరి – ఆఖరి – మజిలీ ‘నార్త్ బే బీచ్’. ఇది పోర్టు బ్లెయిర్ పట్టణానికి – సరిగ్గా ఉత్తరాన ఉంది. నిజానికి ఇది ద్వీపం గాదు. సముద్ర జలాల్లోకి చొచ్చుకు వచ్చిన ఓ ద్వీపకల్పపు కొసన ఈ బీచ్ ఉంది. అండమాన్ ద్వీపాలు పగడాల – కోరల్స్ – సంపదకు సుప్రసిద్ధం. పోర్టు బ్లెయిర్ నుంచి ఆపగడాలను చూడడానికి వెళ్లాలి అంటే ఈ నార్త్ బేబీచ్ అతి దగ్గరలో ఉన్న ప్రదేశం… అంచేత టూరిస్టుల తాకిడీ ఎక్కువే…
మా టూరు బ్రోషర్‌లో ఈనార్త్ బేదగ్గర కోరల్స్ చూడడానికి గాజుతో చేసిన అడుగు ప్రాంతమున్న బోట్లలో తీసుకు వెళ్లడం కూడ ఒక ఐటమ్‌గా లిస్టులో ఉంది. అదిగాక స్నోర్‌కెలింగ్ అన్న చిన్న ప్రక్రియ ద్వారా ఎవరికి వాళ్లు చూడదలచుకొంటే అందుకు అవసరమయిన చిరు పరికరాలూ గైడూ – వాటి చార్జీలు అదనం – అని వ్రాసి ఉంది. ‘మీరు నార్త్ బేలో స్నోర్క్లింగ్ చెయ్యకండి. ఎలానూ హేవ్‌లాక్ వెళుతున్నారు గాబట్టి అక్కడ చేద్దురుగాని – బావుంటుంది అని హెచ్చరించాడు ప్రకాష్ ముందే. అంచేత ఉన్న గ్లాస్ బాటమ్ బోటులోనే సరిపెట్టుకొన్నాం. ఏ మాత్రమూ తృప్తి కలిగించలేదు..
ఫెర్రీయాత్ర ముగించుకొని నేలమీద అడుగుపెట్టే సరికి సాయంత్రం నాలుగుదాటింది. అబ్బుర పడాల్సినంత వింతలూ విశేషలూ ఏమీ చూడక పోయినా మెల్లగా, మెల్ల మెల్లగా అండమాన్ల గాలీ నీరూ మా మా మనసుల్లోకి ఇంకుతోన్న భావన. ఆయా ప్రదేశాలతో స్నేహం పండుతోన్న భావన.. ఒకటి రెండు కుటుంబాలతో  మాటలు, ముచ్చట్లు, కబుర్లు,

జెట్టిలో దిగేసరికి ప్రకాషూ, ప్రశాంతి వాహన సమేతంగా ఎదురు చూస్తూ కనిపించారు. నావీ అధికారి గాబట్టి మధ్యాహ్నానికల్లా అఫీసయిపోతుంది. అయిదుగురము కలసి ఆ జెట్టి ఉన్న ప్రాంతంలో ఓ అరగంటసేపు తిరుగుదాం… ( తన చివరి రోజులు గుర్తుగా ) పూలదండ విసురులోన్న రాజీవ్ గాంధీ విగ్రహం, మళ్లా విగ్రహమున్న పీఠం దగ్గరకు వెళ్లడానికి ‘ఒడ్డు’ నుంచి సముద్రంలోకి నిర్మించిన ఓ వందా నూటయాభై అడుగుల పొడవున్న దిట్టమైన కాలిమార్గం.. ఆ పక్కన వాటర్ స్పోర్ట్స్ కాంప్లెక్స్‌లో వాటర్ స్కూటర్లూ, స్పీడుబోట్ల మీద కేరింతలు కొడుతోన్న టూరిస్టులు (విండ్ సర్ఫింగూ, పారా సైక్లింగూ, వాటర్ స్కీయింగూ లాంటి వినోదాలూ ఉన్నాయట – మరి మాకు కానరాలేదు… సీజను ముగిసి పోతుంది గాబట్టా??!) – అంతా కోలాహలం. కానీ నిన్న సెల్యులర్ జైలులో అయినా, ఈనాటి మూడు ద్వీపాలలో అయినా మా సాహచర్యం అంతా మెయిన్‌లాండ్ నుంచి వచ్చి విభిన్న భాషల భారతీయులతోనే.. పైగా మా హోస్టులూ మాతో పాటు ఉంటున్నారేమో-ఇహ ఈ ఐలాండర్లతోనూ, అటు ఏడేడు సముద్రాలు దాటి వచ్చిన ఫారిన్ టూరిస్టులతోనూ సంపర్కమే లేదు!!
యాత్రలో యాత్ర మా హేవలాక్, నీల్ ద్వీపాల యాత్ర.

రెండు రాత్రులు మూడూ పగళ్లు… ఒక రాత్రి హేవలాక్లో. మరో రాత్రి నీల్ ద్వీపంలో.. సుమారు రెండు పూటలు పడవ ప్రయాణం, రెండు పగళ్లు ఆయాద్వీపాల్లో.
ప్రకాష్‌కు  తెలిసిన ఓ సెమీఫార్మల్ ట్రావెల్ ఏజెంటు కుర్రాడు – ఈ మా ద్వీపాల యాత్రాసారధి. పోర్ట్ బ్లెయిర్ నుంచి హేవలాక్‌కూ, అక్కడ్నించి మర్నాడు సాయంత్రం నీల్ ద్వీపానికీ, మూడోరోజు సాయంత్రం నీల్‌నుంచి తిరిగి పోర్ట్ బ్లెయిర్‌కూ టికెట్లు కొని తీసుకొచ్చాడు – మరి ఎంచేతో ఈ ఫెర్రీలకు టికెట్లు అంత సులభంగా మామూలు వాళ్లకు దొరకవట.. అయితే గవర్నమెంటు వాళ్లకు తెలిసే ఉండాలి – లేదా చురుకైన ట్రావెల్ ఎజెంటు ద్వారా వెళ్లాలి! ఏమిటోమరి ఈ మాయ! లోగుట్టు పెరుమాళ్లు కెరుక!!
అండమాన్ ద్వీప సమూహాల్లో ఉత్తర అండమాన్, మధ్య అండమాన్, దక్షిణ అండమాన్ అన్నది ముఖ్యమయినది. దక్షిణ ద్వీపానికి ఇంకా దక్షిణాన, 150 కిలోమీటర్లు సముద్రం దాటాక లిటిల్ అండమాన్ ద్వీపం ఉంది. అండమాన్ నికోబార్ ద్వీప సమూహాల్లో 80 శాతం భూభాగం అండమాన్లదే.  లిటిల్ అండమాన్ ‘విడిగా’ సముద్రంలో ఉన్న ఆ మిగిలిన మూడు ‘ద్వీపాలూ’ దాదాపు ఏక బంధంగా ఉత్తర దక్షిణ దిశల్లో నాలుగువందల కిలో మీటర్ల పొడవున వ్యాపించి ఉన్నాయి. రాజధాని పోర్ట్ బ్లెయిర్ సౌత్ అండమాన్ దక్షిణ భాగంలో ఉంది. ఇంకో ముప్పై అయిదు కిలోమీటర్లు వెళితే ఈ బృహత్ ద్వీపపు దక్షిణ కొస – చిడియా తపు” అక్కడ్నించి నేషనల్ హైవే 223 మొదలవుతుంది. దాన్ని స్థానిక పరిభాషలో ‘ది గ్రేట్ అండమాన్ ట్రంక్ రోడ్’ అంటారు.. ఆ హైవేమీద పోర్ట్ బ్లెయిర్ నుంచి ఓ వందకిలోమీటర్లు సాగితే సౌత్ అండమాన్ ద్వీపపు ఉత్తర కొసవస్తుంది. అక్కడ ఓ చిన్న సముద్రపు పాయ – మిడిల్ స్ట్రెయిట్ – సౌత్ అండమాన్ ద్వీపాన్ని మిడిల్ అండమాన్ ద్వీపంనుంచి విడదీస్తుంది. ఇక్కడ వంతెన లేదు. ఆ బస్సులన్ని ఓ పెద్ద ఫెర్రీ మీద ఎక్కి అవతలి ఒడ్డుకు చేరవలసిందే… అలా చేరాక మళ్లా హైవే మీద ఓ నూటయాభై కిలోమీటర్లు ఉత్తరంగా వెళితే కదమ్‌తాలా రంగత్ అన్న చిన్న పట్నాలు దాటుకొని (చిన్న చిన్న అనేక గ్రామాల సంగతి సరే సరి..) ఆ హైవే మిడిల్ అండమాన్ ఉత్తర కొసన ఉన్న మాయాబందర్ అన్న పట్నం చేరుతుంది… ఆ తర్వాత నార్త్ అండమాన్ ద్వీపం.. అది అంది పుచ్చుకొని సాగగా డిగ్లీపూర్ అన్న పట్నం… ఎండాఫ్‌ది హైవే!! హేవలాక్ నీల్ ద్వీపాల యాత్ర ఆరంభించే శుభ సమయంలో రాత్రి మ్యాపులు శ్రద్దగా స్టడీ చెయ్యగా అందిన సమాచారం.. నోరూరింది.  ఈ హైవే వెంబడే సాగిసాగి అండమాన్ల చివరికి చేరి డిగ్లీపూర్ చూసి రావాలన్న కోరికకు అంకురార్పణ.
మళ్లా మన ద్వీప ఉపయాత్ర దగ్గరకు వస్తే – ప్రకాష్ ఉదయం ఆరుగంటలకల్లా ఫీనిక్స్ జెట్టీ దగ్గర మమ్మల్ని దింపి కాసేపు గడిపి మేం ఎక్కవలసిన ఫెర్రీ చూపించి బై బై చెప్పి వెళ్లిపోయాడు.. అది బయల్దేరవలసిన సమయం దగ్గర పడుతోన్న ఆ ఓడ ఇంకా నిద్ర లేచిన లక్షణాలే కనిపించలేదు.. వెదకి వెదికి ఆ ఓడకు సంబంధించిన వ్యక్తిని పట్టుకొంటే ‘ఇది ఇవాళ హేవలాక్ వెళ్లదు’ అని పరమ ప్రశాంతంగా ప్రకటించేసాడు.  ‘మరి మా టికెట్లలో మీ ఓడ పేరు ఉంది గదా’ అని టికెట్లు చూపిస్తే అతను నాకు తెలియదని చేతులెత్తేసాడు! అప్పటికే సహ యాత్రికులు ఒకరొకరుగా పోగుపడసాగారు..  అందరిలోనూ ఆందోళన.. అసహనం.. అలజడి! కొంచెం స్థిమితంగా ఆలోచించగలవాళ్లూ గబగబా వెళ్లి అక్కడ ఉన్న జెట్టీ వారి ఆఫీసుల్లో వాకాబు చేసారు- ‘నిజమే.. టికెట్లమీద ఈ ఓడ పేరుంది. కానీ వెళ్లేది అల్లదిగో ఆ ఫెర్రీ.. ఈ టికెట్లు ఆ ఫెర్రీకి మహరాజులా చెల్లుతాయి’ అని విశదీకరించారు ఆ ఆఫీసువారు. అందరి చెవుల్లోనూ అమృతం.. గబగబా ఓడలో ‘బోర్డింగ్’ చేసి (గుర్తింపు కార్డులు కంపల్సరీ!) మామా సీట్లలో చేరబడి స్థిమిత పడ్డాం. నేలమట్టానికి సమాంతరంగా ఉన్నాయి సీట్లు.. కిటికీ సీట్లు దోరకని నాలాంటి ‘చిన్నవాళ్లకు’ కొంచెం అసహనం…

పోర్ట్ బ్లెయిర్ నుంచి హెవలాక్ ఏభై కిలోమీటర్లు… ఈశాన్య దిశలో ప్రయాణం.. మేం ఎక్కిన ఫెర్రీలో రెండూ  రెండున్నర గంటల ప్రయాణం.. మనిషికి మూడువందల చార్జి… ఇదిగాక పవన్ హన్స్ వారు నడిపే సీప్లేన్ సర్వీసు ఉంది.. ఆ విమానానికి చార్జీ మూడువేలు.. ఇరవై నిమిషాల ప్రయాణం.
సీట్లలో సర్దుకోవడమన్న మురిపెం కాస్సేపటిలోనే ముగిసింది. ఆ ఫెర్రీ పై అంతస్థుకు వెళ్లడానికి అనుమతిస్తారనీ… నాలుగు గోడల మధ్య బిక్కు బిక్కుమని కూర్చోకుండా ఆ పై భాగానికి వెళ్లి ఆకాశంతో ఊసులాడుతూ సముద్రాన్ని పలకరిస్తూ ప్రయాణం సాగించవచ్చనీ కొద్ది సేపట్లోనే బోధపడింది.. మెల్లగా అందరమూ పైకి చేరాం. కొంతమంది బుద్ధిమంతులు మాత్రం చేరువలోనే ఉన్న బెర్తులను పసిగట్టి చేరి గురక కూడా పాడడం మొదలెట్టేసారు – అదృష్టవంతులు…
అండమాన్ల టూరిస్టు పేకేజ్‌లు సామాన్యంగా ఓ వారం రోజులు సాగుతాయి. ఆదివారంతో మొదలెట్టి శుక్రవారం దాకానో, మళ్లా ఆదివారం దాకానో ఉంటాయి. అంచేత దాదాపు అందరి కార్యక్రమమూ – ఇటినరీ – ఒక్కలాగే ఉంటుంది. మొదటి రోజూ, రెండూ రోజూ మాతో సెల్యులర్ జైలూ, మూడు ద్వీపాలూ తిరిగిన నాలుగయిదు కుటుంబాలు ఈ ఫెర్రీలోనూ తటస్థపడ్డాయి.. కబుర్లు.. పరిచయాలు.. ఓ ఢిల్లీ సీనియర్ సర్దార్జి గారి కుటుంబం, ఓ బెంగాలీ మధ్య వయసు దంపతులు, ప్లస్ టీనేజీ పిల్లలు, మరో ఢిల్లీ యూనివర్సిటీ యువ లెక్చరర్ దంపతులు.. అంతా టూరిస్టు కోలాహలం.

ఉదయపు ఎండ… కొంచెం ఆహ్లాదం, కొంచెం చిరాకు, నీళ్లను సరసరా కోస్తూ సాగిపోతోన్న ఫెర్రీ, నీలమూ ఆకుపచ్చా గాకుండా కృష్ణ వర్షపు సముద్రజలాలు (‘సజా ఏకాల పానీ’ అన్న వాడుకమాట గుర్తుందా!), ఆ నీళ్ల మీద తళ తళా ధగ ధగా మెరుస్తోన్న సూర్యకిరణాలు.. దూరాన భూతలం.. దగ్గర్లో తోటి ఫెర్రీలు. ఇంకా పరిచయం గానీ హనీమూన్ జంటల మైమరపులు.. అడుగడుగునా క్లిక్కుమంటోన్న ఓ డజను కెమేరాలు, ‘లోపలికి రండి’ అని ఆహ్వానించి ఆదరించే ధర్మేంద్ర అంత అందంగా హుందాగా ఉన్న మధ్యవయసు ఓడ కెప్టెన్, ఓడ సాగినంతమేరా ఏదో రహదారిలా విచ్చుకొంటోన్న నిశ్చల సాగర జలాలు – రెండున్నర గంటలు ఎప్పుడు గడిచాయో తెలియనేలేదు. తొమ్మిదిగంటల ప్రాంతంలో హేవలాక్ ద్వీపంలో అడుగుపెట్టాం.
 
*                            *                                  *
  రచన: మంధా భానుమతి                                        

   “మా బాబాయి మాట.. అంటూ ఏక వచనం ప్రయోగిస్తావేమిటి? నే చెప్పింది ఒక్క మాటేనా.. ఆ ఒక్క మాట తోనే ఆపేద్దామనా? ఏంటి కథ..”
“అబ్బెబ్బే.. కోంపడకు బాబాయ్. మాట వరసకన్నాను. నీవి మాటలెందుకయ్యాయి.. ముత్యాల సరాలు. అవే ఒక్కొక్కటీ అలా అలా విదుల్దామని.”
“అంతేనా.. అలాగైతే కానిచ్చేయ్.. మరి ఆ మాటకి ముందూ వెనుకా..”
“కథలేనా.. అవి లేపోతే తేనె పానకం లేని గారెలా చప్పగా ఉండదూ?”
“హు..” అంటూ నందివర్ధనం చెట్టు వెనక్కి మాయ మయ్యాడు బాబాయ్.
ఒకసారి ఇల్లంతా తిరిగి, ఇంటి వెనుక పెరడంతా చుట్టి జ్ఞాపకాలన్నింటినీ నెమరు వేసుకున్నాను.
మా నాన్నగారికి మా ఊరే ట్రాన్స్ ఫర్ అయి నెలమీద వారం అయింది. వేసంగి సెలవుల్లోనే కనక అందరం టి.సీలు తీసుకునొచ్చేసి కొత్త బళ్లల్లో చేరిపోయాం సంబరంగా.. పేద్ద ఇల్లు, బోతెడంత పెరడు. ఎక్కడేం అల్లరి చేసినా ఎవరికీ తెలీదు.  కళ్లద్దాల పైనించి తాతగారు ఎక్కడ్నించైనా చూస్తుంటే తప్ప. ఆయన ఎప్పుడు, ఎక్కడుంటారో ఎవరూ చెప్పలేరు.
మా తాతగారంటే ఇంట్లో అందరికీ టెర్రర్.
అప్పుడు నాకు పదేళ్లు. ఆరోక్లాసు చదువుతున్నాను…
…………………..
“ఇదిగో.. అమ్మలూ ఆ చుట్టకుదురు ఇలా తెచ్చి పెట్టు.” ఉట్టి మీదున్న పాల డేగిసాని తీసి,  స్టూలు దిగాడు బాబాయి.
బాబాయి మరీ అంత పొట్టేం కాదు. పిన్ని కంటే ఒకంగుళం పొడుగే ఉంటాడు. తోడెట్టిన పాల డేగిసాని, పిన్ని చులాగ్గా ఉట్టెక్కించేస్తే.. బాబాయి మాత్రం స్టూలేసుకుంటాడు, దింపడానికి.
“ఎందుకు బాబాయ్.. నువ్వు కూడా కొంచం ముని వేళ్ల మీద నుంచుంటే అందేహ్ త్తుంది కదా.. పిన్ని చూడు.. ఒక చేత్తో తాళ్లు తప్పించి, హింకో చెత్తో మాజిక్ వుమన్ లా పెట్టేహ్ స్తుంది.” స్టూలుని కష్టపడి రెండు చేతులతో మూలకి జరిపి అడిగాడు ఐదేళ్ల నానిగాడు. ఆ ప్రబుధ్ధుడు మా తమ్ముడే. వాడికి హాం ఫట్‌ మాజిక్‌ లంటే పిచ్చి.. మాటల మధ్యలో వీలైనన్ని హా లు పెట్టేస్తుంటాడు.
చుట్టకుదురు కున్న మట్టి దులిపి, ఇంకా అంటుకున్న దాన్ని పరికిణీ అంచుకి తుడిచేస్తూ బాబాయ్ కేసి కుతూహలంగా చూశాను.. ఏం చెప్తాడా అని.
“మీ పిన్ని చేతులు పొడవు రా.. అందుకనే  పెట్టేస్తుంది.” చుట్ట కుదురు మీద గుండ్రటి డేగిసాని సర్ది, కవ్వం డేగిసాలో పెట్టి నెమ్మదిగా పెరుగు చిలకటం మొదలెట్టాడు బాబాయ్.
“నేన్నమ్మను.. ఇంకోమాట చెప్పు బాబాయ్..” పక్కనే చతికిలబడి అడిగాను.
పకపకా నవ్వాడు బాబాయ్.
“గట్టిదానివేరా అమ్మలూ.. పిన్ని పెట్టేప్పుడు డేగిసా కింద పడిందనుకో.. అంతా గప్ చుప్ సాంబారు బుడ్డి. మాట్లాడకుండా కడిగేసి మనకి తుర్రు మజ్జిగ.. కాసింత కరేపాకు, ఓ మిరపకాయ, ఉప్పుగల్లు పడేసి పోసి పబ్బం గడిపేస్తుంది. అదే మనం కింద పడేసాం.. అనుకో..”
“గోవిందా.. గోహవింద.” నానిగాడు ఒక్క గెంతు గెంతాడు గంతలోకి, పిన్ని వంటింట్లోంచి రావడం చూసి.
“తెల్లారిందా మొదలెట్టారు. ఈ కాకులోటి.. పొద్దున్నే గోల.. హుష్..” అప్పటికే వేప చెట్టెక్కి కావ్ కావ్ అంటూ గగ్గోలెడ్తున్న కాకుల్ని అదిలిస్తూ నూతి పళ్లెం కేసి నడిచింది పిన్ని, మధ్యలో గూట్లోంచి టూత్ పేస్ట్ తీసి తన బ్రష్ మీద వేసుకుంటూ.
“చుట్టాలొస్తున్నారని వార్నింగిస్తున్నాయోయ్..” పెరుగు డేగిసాలో కాసిని నీళ్లు పోసి, కిందా మీదా చుక్కలు పడకుండా, లయబద్ధంగా కవ్వం తిప్పుతూ అన్నాడు బాబాయ్.
“సర్లెండి.. మనకి చుట్టాలు రానిదెప్పుడు.. కాకులు నిత్యం మకాం ఇక్కడే నాయ.. ఇంతకీ మీ సైన్యం అంతా ఏరి? వీళ్లిద్దరే వేళ్లాడుతున్నారు..” నోట్లో నీళ్లు గొంతులో కంటా పంపి గ్ళా..గ్ళ.. గ్ళా అంటూ ఆ నీటిని ఓ తిప్పు  తిప్పి పుక్కిలించి అడిగింది పిన్ని.
అప్పుడే నానిగాడు నక్కి నక్కి గంతలోంచి వస్తూ గోడ వారగా తొంగి చూశాడు.
“ఏరా.. నాగురించేవైనా వాగావా నక్కలా నిక్కి నిక్కి చూస్తున్నావ్..”
రెండు బుగ్గల్లోనూ చెరో జాంపండూ దోపేసి తల అడ్డంగా తిప్పాడు
బాబాయ్ మొహంలో కొంటె నవ్వు.. అదెలా ఉంటుందంటే.. పెదవులు ఓ పక్కకే విచ్చుకుంటాయి.
మా ఇంట్లో మామూలుగా పదిహేను మందుంటాం. మా పెదనాన్న నలుగురు పిల్లలూ.. ఆయనకి ఎక్కడో తెలుగురాని చోట్లో ఉద్యోగంట. నేను, మా ఇద్దరన్నలు, నానిగాడు.. మాతో పాటు మా అమ్మా నాన్న.. మా బాబాయ్, పిన్నీ.. మా తాతగారు. ఇది కాక మా ముగ్గురత్తయ్య ల్లో ఒకరు పిల్లల్నేసుకుని పది రోజులకో సారి వస్తుంటారు. వీళ్లు కాకుండా కోర్టు పనులనీ, ఆస్పత్రి పనులనీ వచ్చే పోయే వాళ్లు మరో ముగ్గురు నలుగురు.. మొత్తానికి రోజూ పాతికి మంది పైగా నట్టింట్లో భోంచేస్తుంటాం.
“ఇదో.. నాలిక పాయలైపోయాయి. తాటాకు బద్దలు చీల్చ మన్చెప్పండి సుబ్బారావొచ్చినప్పుడెవరైనా.. నే పన్లో పడి మరచిపోతా.” చూరుకి తగిలించున్న బాల్చీ లో చెయ్యెట్టి నాలికపాయ తీస్తూ అంది పిన్ని.
సుబ్బారావు మా అందరికీ అసిస్టెంటు. రోజు విడిచి రోజు వచ్చి మేం అందరం ఏం చెప్పినా విసుక్కోకుండా చేసి పెడుతుంటాడు. ఆ పన్లన్నింటికీ మా తాతగారు డబ్బులిస్తారనుకోండి. వెళ్తూ వెళ్తూ మాసిన బట్టలన్నీ మూట కట్టి తీసుకెళ్లి రేవు పెట్టి ఇస్త్రీ చేసి మరీ తెచ్చి పెడ్తాడు. అంతే కాదు.. మాకు బోలెడు కథలు చెప్తుంటాడు.
“రశ్మి మంతం సముద్యంతం..” అమ్మ స్నానం చేసేసి, మడి చీర కట్టుకుని నీళ్ళగది లోంచి బయటికి వచ్చి సూరీడుకి దణ్ణాలు పెడ్తోంది. మధ్యలో పిన్నితో మాట్లాడుతోంది.
“సీతా! ఆ వంకాయలు ముద్దకూరకి తరిగేయ్. ఆ బుట్టలో ఉన్న కూరలన్నీ ముక్కలు చేస్తే ముద్దపప్పు ముక్కల పులుసు, వంకాయ..”
“ముద్దకూర.. హు. రోజూ ఇదేగా.” సణిగాను. పగలు వంటడ్యూటీ అమ్మది. రాత్రి పిన్ని ఎంచక్కా దొండకాయలో, బంగాళదుంపలో వేయిస్తుంది.
“మళ్లీ రామానికి కోర్టు టైమైపోతుంది.” అమ్మ నా మాటేం వినిపించుకోలే.
“ఫర్లేదులే వదినా ఇవాళ వాయిదాలేం లేవు. నేను పెరడంతా బాగుచేసి వెళ్తా.”
“పెద్ద అక్కడికి రోజూ ఏవో ఉన్నట్లు.. పెద్ద పోజు.” పిన్ని గోణిగింది.. పెద్దగానే.. అందరికీ వినిపించేలాగే.
నేను భయంగా తాతగారెక్కడైనా ఉన్నారేమో చూశాను. ఆయనుంటే మా పిన్నికీ ఆయనకీ గొడవ తప్పదు. మళ్లీ ఆయనకి కావలసినవన్నీ ఆవిడే చూస్తుంది. వాళ్ల సంగతి నాకస్సలు అర్ధం కాదు.
సరిగ్గా అప్పుడే సుబ్బారావొచ్చాడు.
బాబాయ్ పెరట్లోకెళ్లి తాటాకులు అరుగు మీదికి దింపించి, ఇప్పుడే వస్తా అని ఇంట్లోకెళ్ళాడు.
సుబ్బారావు దగ్గర చేరాం అందరం. మా గాంగుకి నేనే లీడర్ని. మిగిలిన అందరూ మగపిల్లలే మరి.
“సుబ్బారావ్.. పిన్ని, బాబాయ్ కోర్టు అనగానే ఎందుకలా అరుస్తుందీ”
“బాబాయ్ గోరు చాలా బాగా చదివే వోరమ్మా. బి.యస్సీ యూనివర్తిటీ ఫస్టొచ్చీరు. ఆరికి యమ్మెస్సీ అదీ చదూకుని ప్రొపెసర్ అవాలనుండీది. పెద్దయ్యగోరు ఇంట్లో ఉండాలని ప్లీడరీ చదివించారు. ఈరికేవో ఇంట్రెస్టు నేదు. తండ్రి మాట కాదన్లేక చదివోరే కానీ.. పైగా పాఠాలు బాగా చెప్తారు కానీ ఆర్గ్యుమెంట్లేం చెయ్య లేరంటమ్మా.”
“అవునర్రా పిల్లలూ. మీ కిష్టమైన చదువులే చదవండి. వీళ్లు వాళ్లు చెప్పారని మీ ఇష్టాన్ని చంపుకోకండి. అదే ఇవేళ నే చెప్పే మాట.” బాబాయ్ లోపల్నుంచి వస్తూ అన్నాడు.
“మరి కోర్టు, కేసులు ఏం చేస్తున్నావ్ బాబాయ్?”
“కోర్టు వరకూ వెళ్లకుండా ఈయనగారే సర్ది చెప్పి పార్టీలని ఇంటికి పంపేస్తారు.” పిన్ని అందుకుంది, ఎక్కడ్నుంచ్చొచ్చిందో. బాబాయ్ కొంటెగా ముసిముసి నవ్వులు నవ్వాడు, మూతి ఓ పక్కకి తిప్పి.
*——————*
 
