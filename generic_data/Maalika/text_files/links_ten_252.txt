రచన: బ్నిం  
చదివినది : ఝాన్సీ
 
“నా కొడుకు నీకు మొగుడుగా పనికిరాడు. మా ఇంట్లో పెళ్లికి హడావుడి  పడుతున్నారు. నేనొచ్చినట్లు మీ ఇంట్లోనూ తెలియనియ్యకు. నీకు మంచి కుర్రాడితో పెళ్లయ్యాక ఆశీర్వచనం తీసుకోవడానికి నాకు కబురుపెట్టు”
తన కొడుకు పెళ్లాడబోతున్న అమ్మాయికి కాబోయే మావగారు చెప్పిన మాటలు. కధలో ఇలాంటి పాత్ర జీవితంలో కనపడదు అనుకుంటున్నారు కదూ… ఉంటే… ఆశ్చర్యపోవద్దు! గానీ….
చాలా మంది తండ్రులకి కొడుకులమీద అభయం వుంటుంది. కాబోయే కోడళ్లపై జాలి వుండదంతే!! కాదా??
 
ఈ కధ విని మీరే చెప్పండి..

 
 
రచన: మాధవపెద్ది సురేష్
16-31 December 2002  
మా మామ్మ సుందరమ్మ గారికీ, తాతగారు లక్ష్మినరసయ్యగారికీ బహునంతానం. కొంతమంది చనిపోగా మిగిలిన 5మంది అన్నదమ్ముల్లో మధ్యముడు సత్యనారాయణ. ఆయనే మాధవపెద్ది సత్యం. మా తాత లక్ష్మి నరసయ్యగారికి ‘పేక’ అంటే చాలా ఇష్టం. పే అంటే పేకాట, కా అంటే కాంగ్రెస్. ఆయన చాలా నీతీ, నిజాయితీ ఉన్న సీనియర్ కాంగ్రెస్ రాజకీయవాది. సుమారు 20 ఎకరాల ఆస్థి మొత్తం కాంగ్రెస్‌కి సమర్పించారు. గాందేయవాది, మా మామ్మగారు కూడా తన  విలువైన బట్టలన్నీ అగ్నికి ఆహుతి చేసారు. జీవితాంతం ఖద్దరు బట్టల్నే కట్టిన ఆ జంట నిజమైన కాంగ్రెస్ వాదులు, కొంత ఆస్థి పేకాటకి సమర్పించారు. అనుభవం సంపాయించారు.
మా నాన్నగారు నాగేశ్వరరావుగారు అగ్రజుడు. తరువాత గోఖలేగారు, తరువాత సత్యంగారు, గాంధీగారు, ప్రసాద్‌గారు. సత్యంగారికి చదువు పెద్దగా అబ్బలేదు. థర్డ్‌ఫామ్ వరకూ చదివాడు. ఆరోగ్యంమీద బాగా శ్రద్ద. మంచి తిండి పుష్ఠి కలవాడు. చిన్నప్పుడు పందాల్లో 3 దెబ్బల్లో కొబ్బరికాయని చేతుల్తో పగలగొట్టేవాడట. మా ఇంటికి భోజనానికి వస్తే ఒక కొబ్బరికాయకు వచ్చే పచ్చడి మొత్తం ఆయనొక్కడే తినేవాడు. మా తాతగారింట్లో ఎక్కువ పని సహాయం ఆయనే చేసేవాడుట. ఎక్కువగా హాస్యప్రియుడు.
మా తాతగారి తల్లి గేదెలకీ, ఆవులకీ పాలు పిండేది. ఒక రోజు ఆవిడ ఊరెళ్లింది. ఎవ్వరికీ అవి పాలివ్వటంలేదు. సత్యం బాబాయ్ తెల్లచీర కట్టుకుని ఆవిడలాగా తయారై పాలు పిండి ఇచ్చాడట. నాటకాలు వేసేవాడు. మా తాతగారికి వరసకి తమ్ముడైన వెంక్ట్రామయ్యగారు గొప్ప స్టేజీ నటులు. సత్యం బాబాయ్‌కి ఆయన ఇన్‌స్పిరేషన్ ఎక్కువ, మల్లాదిగారి డ్రామా ట్రూప్‌లో నక్షత్రకుడుగా మంచిపేరు సంపాయించాడు.
చింతామణిలో బిల్వమంగళుడు, తారా శశాంకంలో బృహస్పతి, కురుక్షేత్రంలో దుర్యోధనుడు ఇలా ఎన్నో వందల నాటకాల్లో నటించి పేరు ప్రఖ్యాతులు సంపాయించాడు. మహామాహులు పీసపాటి నరసింహరాజు, ఈలపాట రఘురామయ్య, అబూరి, వేమూరి గగ్గయ్య, మాధవపెద్ది వెంకట్రామయ్య, అద్దంకి శ్రీ రామమూర్తి ఇలా ఎంతో మంది గొప్ప అనుబవజ్ఞులందరితోనూ నటించాడు, నటనకి పదును పెట్టుకున్నాడు. మిమిక్రీ చాల బాగా చేసేవాడు. సూరిబాబుగారినీ, రఘురామయ్య గారినీ, అబ్బూరి సోదరులనీ, ఇలా ఎంతోమందిని అమోఘంగా ఇమిటేట్ చేసేవాడు.
నటుడిగా మాధవపెద్ది వెంకట్రామయ్యగారు గురువయితే,  ప్రఖ్యాత సంగీత దర్శకుడూ, హార్మోనిస్టు అయిన పసుపులేటి మునుస్వామిగారు ఇంకోరకంగా గురువు. బాబాయ్‌కి మంచి రాగజ్ఞానం ఏర్పడటానికి, పద్యాలు భావయుక్తంగా, శృతి శుద్దంగా పాడటానికీ మునుస్వామిగారే ముఖ్యకారకుడు.
సినిమాల్లో కూడా అడపా తడపా మంచి వేషాలు వేసేవాడు. షాహుకారులో పిచ్చన్న తాత, మాయాబజార్‌లో దారుకుడు, దక్షయజ్ఞం, సంపూర్ణ రామాయణంలో వాల్మీకి ఇలా ఎన్నో మంచి వేషాలు, గుర్తుపెట్టుకొనే వేషాలు వేశాడు.
నేనూ, అన్నయ్య రమేష్ విజయవాడలో భావనా కళా సమితి ద్వారా ఎన్నో లైట్ మ్యూజిక్ ప్రోగ్రామ్స్ లో పాల్గొనే వాళ్లం. మాకు మొట్టమొదటగా ‘సినిమా గ్లామర్’ అనేది మా బాబాయ్ ద్వారానే తెలిసింది. బాబాయ్, పిఠాపురంలో కచేరీలలో పాల్గొనేవాళ్లం. నాకు 25/-, అన్నయ్యకి 50/- ఇచ్చేవాళ్లు. మొదట్లో బాబాయ్, పిఠాపురం స్టేజి ఎక్కారంటే ఎంతో హుషారు. వాళ్ల కచేరీలలో వాయిస్తుండేప్పుడు నాకు శ్రీఅప్పలరాజుగారు (సంగీత దర్శకుడు ఎ.ఎ.రాజు) నిత్యానందంగారు (ప్రముఖ సంగీత దర్శకులూ, హార్మోనిస్టూ) షోలాపూర్ రామారావుగారు, వయలెన్ రామ్మూర్తి గారు, డ్రమ్స్ ఆనందన్ (ప్రఖ్యాత డ్రమ్మర్ శివమణి నాన్నగారు) లాంటి ప్రముఖులు పరిచయమయ్యారు.
మాయాబజార్ 1957లో విడుదలయింది. నాకప్పుడు 6ఏళ్లు. మనసులో బాగా ముద్రపడిన సినిమా అది. అప్పటి నుండి ఆల్‌మొస్ట్ ప్రతి సంవత్సరం మద్రాసు వెళ్లేవాళ్లం. మా నాన్నగారికి పేకాటంటే చాలా యిష్టం. సత్యం బాబాయ్, గోఖలే బాబాయ్ వాళ్ల ఇళ్లల్లో రెగ్యులర్‌గా పేకాట ఆడేవాళ్లు. నేనూ, అన్నయ్య వచ్చేవాళ్లందర్నీ చూస్తుండే వాళ్లం. పాలగుమ్మి పద్మరాజుగారు, ఆర్డ్ డైరెక్టర్ కృష్ణారావుగారు, సీనిక్ ఎఫెక్ట్స్ ఆర్.జయరామరెడ్డిగారు లాంటి ప్రముఖులు వచ్చేవారు.
నేనూ, అన్నయ్యా ఎవరికైనా ముక్క తీసిచ్చేవాళ్లం. అది జోకర్ అయితే మాకు రూపాయి ఇచ్చేవాళ్లు. అప్పుడప్పుడు రేలంగి గారు, ఎన్.వి.రంగా రావుగారు, ప్రభాకరరెడ్డిగారు, కోదండ పాణిగారు ఇలా చాలమంది ప్రముఖులంతా వచ్చేవాళ్ళు. వాళ్లందర్నీ చూస్తుంటే దేవుళ్లని చూసినంత సంబరం!
రికార్దింగ్‌కి వెళ్తుండే వాళ్లం. మా బాబాయ్‌లు మమ్మల్ని అప్పుడప్పుడు తిట్టేవాళ్లు, ‘కాళ్లకి అడ్డం పడకండి’ అని. ఎందుకంటే కంపెనీ కారు రాగానే ముందు మేము ఎక్కి కూర్చొనేవాళ్లం. ఎలా మరచిపోగలను ఆ తీపి జ్ఞాపకాలని? సత్యం బాబాయ్ ఇంట్లో  హెచ్.ఎమ్.వి. గ్రామఫోన్ వుండేది. పెద్దమనషులులో ‘నాన్నా పులీ’ అనే పాట, మాయాబజార్ పాటలు, ప్రైవేట్ రికార్డ్స్… ఇలా ఎన్నో పాటలు రోజూ అందంగా సరదాగా వింటూ ఉండేవాళ్లం.
సత్యం బాబాయ్‌కి ఏనాడూ ఫాల్స్ ప్రేస్టేజి ఉండేది కాదు. ఆయన హయాంలో టెలిఫోన్ లేదు, కారు లేదు, బాబాయ్ ఎప్పుడూ సైకిల్ మీదే వెళ్లేవాడు.
రికార్డింగ్ మాత్రం కంపెనీ నుండి కారు పంపించేవారు. ముఖ్యంగా బాబాయ్‌లో నాకు నచ్చిన గొప్ప గుణం ఒకటుంది. ఆయన ఏనాడూ ఎవ్వరికీ అప్పు ఇవ్వలేదు. అప్పు తీసుకోలేదు. తెగ జోక్స్ వేసేవాడు. మా నాన్నగారు, గోఖలేగారు, సత్యంబాబాయి ఎప్పుడూ తెల్లటి పైజమా, లాల్చీ వేసుకొనేవారు. వాళ్లకోసమే ఆ డ్రస్ పుట్టినటుండేది. పైగా అజానుబాహులు.
బాబాయ్ అల్పసంతోషి, అందరితోనూ చనువుగా ఆప్యాయంగా మాట్లాడేవాడు. అందరికీ ఆయన ‘బాబాయే’. ఘంటసాల గారంటే ఎంతో అభిమానం. అలాగే బాలూగారన్న కూడా ఎంతో అనురాగం, ఒక కడుపున పుట్టకపోయినా పిఠాపురం బాబాయ్ సొంత అన్నదమ్ముల కన్నా ఎక్కువగా మెలిగేవారు. మాకు కూడా బాబాయ్ ఎంతో పిఠాపురం బాబాయి కూడా అంతే.
మాదవపెద్ది, పిఠాపురం జంట గాయకులు, ఇద్దరూ కలసి ఎన్ని హిట్ సాంగ్స్ పాడారో అందరికీ తెలుసు. నావరకూ ఇద్దరూ ఒకటే! మాధవపెద్ది నాగేశ్వరరావు లేదా పిఠాపురం సత్యం. ఇద్దరూ ఒకళ్లమీద ఒకళ్లు తెగ జోక్స్ వేసుకొనేవాళ్లు.
ఘంటసాలగారు, ఎస్.వి.రంగారావుగారు, రేలంగిగారు చనిపోయినప్పుడు బాబాయ్ ఎంత బాధ అనుభవించాడో ఆ దేవునికెరుక. అలాగే పిఠాపురం బాబాయ్ పోయినప్పుడు కూడా, 2000 సంవత్సరం నవంబర్‌లో నాకు డిల్లీలో ఓ ప్రోగ్రామ్ వుండి వెళ్లేపుడు బాబాయ్ కాళ్లకి నమస్కారం చేసి ఆశీర్వాదం తీసుకున్నాను. ‘ఒరేయ్! ప్రోగ్రాం బ్రహ్మాండంగా చెయ్యి, మంచి పేరు సంపాదించి, క్షేమంగావెళ్లి లాభంగా రా!’ అని దీవించి పంపాడు. ఇవే నాతో మాట్లాడిన ఆఖరుమాటలు! డిసెంబర్ 18 (2000)  బాబాయ్ చనిపోయాడు.
అంతకు ముందు సుమారు 17 నెలల క్రితం ఆయన భార్య చనిపోయంది. ఆవిడ మీద లోలోపల దిగులు పెట్టుకున్నాడు. చనిపోవటానికి నెల ముందు సెమీ కోమాలోకి వెళ్లిపోయాడు. ఆఖరున మాట్లాడిన గాయని శ్రీమతి ఎస్.జానకి.  అప్పటికప్పుడు వచ్చి ఒక గంట బాబాయ్‌తో ఎంతో ప్రేమగా మాట్లాడింది ఆవిడ. తమాషా ఏమిటంటే బాబాయ్ చనిపోయిన 11 రోజుల వరకూ నేనే మద్రాసు రాలేక పోయాను- ముందు ఒప్పుకొన్న ప్రోగ్రామ్స్ వల్ల! 10వ రోజు విశాఖపట్ణంలో ఎస్.పి.బి.గారు, రావికొండలరావు గారి ఆధ్వర్యంలో సంతాపసభ పెట్టాము. అలాగే 12 వ రోజున మద్రాసులో ఆంధ్రా సోషల్ ఆండ్  కల్చరల్ క్లబ్‌లో సంతాపసభ పెట్టాము. బాబాయ్‌కి కావలసిన ఆప్తులందరూ తరలివచ్చారు. అంతే కాకుండా బాబాయ్ పరమవదించిన సంవత్సరానికి మద్రాసులో ఎంతో వైభవంగా సభ జరిగింది. అందరు గాయనీ గాయకులు వచ్చి పాడటం ఆయనకి సినీ పరిశ్రమ చేసిన నిజమైన నివాళి! బాబాయ్ హాస్పిటల్‌లో ఉన్నప్పుడు పి.సుశీలగారు, లీలగారు, జిక్కిగారు ఇలా ఎంతో మంది ప్రముఖులు వచ్చి బాబాయ్‌ని చూసి ఎంతో చలించి పోయారు! భౌతికంగా బాబాయ్ లేకపోయినా, ఎస్.వి.రంగారావు గారికి ఆయన పాడిన పద్యాలు, పాటలు, హాస్యగీతాలు ఎవ్వరూ మరచిపోలేరు. రంగారావుగారి కోసం బాబాయ్ పుట్టాడో లేక బాబాయ్‌కోసం రంగారావుగారు పుట్టారో చెప్పలేం కానీ ఎంతో గొప్ప కాంబినేషన్ వాళ్లది! ముఖ్యంగా సంపూర్ణ రామాయణంలో ‘పేరుతెచ్చినవాడా! పెద్దకొడుకా! అనే పద్యం, బంగారుపాపలో ‘తళాంగు తకధిమి తోల్‌బొమ్మ’ లాంటి ఉత్తమమైన పద్యాలూ, పాటలూ ఎలా మరచిపోగలం?
నేను మొట్ట మొదటి సారి విమానం ఎక్కింది బాబాయ్‌తోనే. బొంబాయిలో షణ్ముఖానంద్ హాలులో 1976లో బాబాయ్, పిఠాపురం కచేరి ఏర్పాటు చేశారు. ట్రెయిన్స్ బంద్ వలన మిగతా ఆర్కెస్ట్రాని కాన్సిల్ చేసి నన్నూ, వాసురావుని, తబలా ప్రకాష్‌ని మాత్రం ఫ్లయిట్‌లో తీసుకెళ్లారు. టిక్కెట్టు సుమారు 450/- కారవెల్లీ విమానం. ఆ ప్రోగ్రాంకి నౌషాద్ గారు చీఫ్ గెస్ట్. నన్ను చాలా మెచ్చుకొని దీవించారు. ఆ తర్వాత చాలా ఏళ్ల తరువాత నౌషాద్ గారి సంగీత దర్శకత్వంలో 2మలయాళం సినిమాలకి ప్రసాద్ డీలక్స్ ధియేటర్‌లో 2 పాటలకి నేను కీబోర్డ్ వాయించాను. అది నా అదృష్టం.
సత్యం బాబాయ్‌కి ఇద్దరు పిల్లలు. అమ్మాయి నాగలక్ష్మీ, అల్లుడు రవి జి.ఎస్.ఐ.లో పనిచేసున్నారు. ప్రస్థుతం హైదరాబాద్‌లోనే ఉంటున్నారు. వాళ్లకి ఒక కూతురు, పద్మిని. త్వరలో వివాహం చేయనున్నారు. కొడుకు ఎమ్.వి.ఎస్.మూర్తి ప్రఖ్యాత కూచిపూడి డాన్సర్, సంగీత దర్శకుడు ఎమ్.ఎస్.శ్రీరాం గారు పెద్దమ్మాయి శుభని వివాహం చేసుకున్నాడు. వీళ్లకి ఒక పాప, నాగ ప్రతిభ. మా చిన్నమ్మ పేరు ప్రభావతి. చిన్నమ్మ పోయి సుమారు 4 ఏళ్లు అవుతున్నాయి. బాబాయ్ చనిపోయి 2 ఏళ్లు అవుతున్నాయి. మాధవపెద్ది వంశానికి ఎంతో కీర్తి ప్రతిష్టలు సంపాదించి పెట్టాడాయన. బాబాయ్, పిఠాపురం రజతోత్సవసభ హైదరాబాద్‌లోనే చేశారు. అప్పుడు అందరు గాయనీ గాయకులు పాడారు. నేను ఎకార్డియన్ వాయించాను. బాబాయ్, పి.లీల గార్ల 50 ఏళ్లు సెలబ్రెషన్ మళ్లీ హైదరాబాద్‌లోనే చేశారు. నా ప్రోగ్రామ్ జరిగింది. బాలుగారి 30 ఏళ్లు సెలబ్రేషన్ కూడా అప్పుడే జరిగింది. ఈ రెండు ప్రోగ్రామ్‌లో పాల్గొనటం నా అదృష్టం. పద్యం, పాట ఉన్నంతకాలం బాబాయి అందరి హృదయాల్లో ఎప్పుడూ ఉంటాడు. బాబాయితో ఎన్నో అనుభూతులు పంచుకోవటం నా పూర్వజన్మ సుకృత ఫలం.
 
 
 
 
మాధవపెద్ది సత్యంగారి పాటలు కొన్ని:

రచన: సూర్యదేవర రామ్మోహనరావు
suryadevaranovelist@gmail.com
http://www.suryadevararammohanrao.com/
– See more at: http://magazine.maalika.org/2013/12/04/%e0%b0%b8%e0%b0%82%e0%b0%ad%e0%b0%b5%e0%b0%82-7/#sthash.Fdr0xOmb.dpuf
suryadevaranovelist@gmail.com 
http://www.suryadevararammohanrao.com/
– See more at: http://magazine.maalika.org/2014/01/01/%e0%b0%b8%e0%b0%82%e0%b0%ad%e0%b0%b5%e0%b0%82-7-2/#sthash.V1Bwj1Ve.dpuf
రచన: సూర్యదేవర రామ్మోహనరావు
suryadevaranovelist@gmail.com   
http://www.suryadevararammohanrao.com/
అలసట వల్ల రెండు క్షణాలు కళ్ళు మూసుకున్న దిశకు చటుక్కున మెలుకువొచ్చింది.
వింత కల, భయంకరమైన కల… తల పక్కకి తిప్పి చూసింది.
డా!! సవ్యసాచి ఏకాగ్రతతో జీప్ డ్రైవ్ చేస్తున్నాడు.. తనెక్కుడుందో తెల్సుకోడానికి ఆమెకు కొన్ని క్షణాలు పట్టింది.
జీపు అడవి మార్గంలో ప్రయాణం చేస్తోంది. అర్జంటుగా కొన్ని ఇంజక్షన్ల కోసం బెంగుళూరు వెళ్ళడం, అవి తీసుకుని జీపులో కూర్చోవడం వరకే ఆమెకు జ్ఞాపకం వుంది.
ఆ తర్వాత.. కల.. తన జీవితంలో అతి ముఖ్యమైన మలుపులన్నిటికీ కారణమౌతున్న కల…
“మిస్ దిశా! ఏమిటీ.. మౌనంగా వున్నారు?” నెమ్మదిగా ప్రశ్నించాడు సవ్యసాచి.
“లేదు.. ఏమీ లేదు.”
“అంటే.. మౌనంగా లేరా? గందరగోళంగా వున్నారా?” చిన్నగా నవ్వుతూ ప్రశ్నించాడు సవ్యసాచి.
తను మౌనంగా లేదు. గందరగోళంగా కూడా లేదు. కారణాలు దొరకని అయోమయం. పగటి పూట తనకెప్పుడూ కలలు రావు. మొట్టమొదటిసారి వచ్చిన పగటి కల. అందునా తనకు సంబంధించి తనకు ఏం జరగబోతోంది? మృత్యువు.. మృత్యువు.. వెంటాడుతున్న మృత్యువు. అనూహ్యమైన సంఘటన తనకు జరగబోతోందా?
అకస్మాత్తుగా దిశ వంటినిండా ముచ్చెమటలు పోశాయి.
అడవి గాలి నెమ్మదిగా వంటికి తగుల్తోంది.
“రుషికుమార్ ఏమంటున్నాడు?” సడన్‌గా ప్రశ్నించాడు సవ్యసాచి.
క్రితంరోజున తిరుపతిలోని హోటల్ నుంచి రుషికుమార్‌ను మృతసంజీవని లాబరేటరీస్‌కి తీసుకొచ్చింది దిశ.
“అతనికి ఈ వ్యవస్థ మీద చాలా కోపంగా వుంది. ఈ వ్యవస్థలో వున్న దుర్మార్గం, కుత్సితాల్ని ఎదుర్కోవాలనే తపన పడే మనిషి. చచ్చిన మనిషి తిరిగి బ్రతుకుతాడని పెద్దగా నమ్మకం లేకపోయినా.. ఏ పుట్టలో ఏ పాముందో తెలుసుకోవాలనే తపన మాత్రం వుంది.
ఎంతో రిస్క్ తీసుకుని.. విశ్వంభరరావుగారి డెడ్‌బాడీని మన సంస్థకిచ్చింది మన ప్రయోగాలకు తోడ్పడాలని కాదు… మనకి పేరు రావాలని కాదు… ఆయన బ్రతికి తనను చంపేందుకు కుట్ర పన్నిందెవరో చెబితే వాళ్ళని ముక్కలు ముక్కలుగా నరికి పడేయటానికి అతనిప్పుడు దెబ్బతిన్న బెబ్బులిలా వున్నాడు.
అతి భయమకరమైన కుట్ర విశ్వంభరావుగారి హత్య వెనక దాగుందని.. దాన్ని వెలికితీసే ప్రయత్నాలు నిజాయితీగా జరగవని… జరిగినా విపరీతమైన కాలయాపన జరుగుతుందని… అసలా ప్రయత్నాల్ని కొత్త ప్రధాని అడ్డుకోవచ్చనే అనుమానం కూడా అతనికుంది.
అందుకే ఒక చాన్స్ మనకిచ్చేందుకు అంగీకరించాడు. అందుకే విశ్వంభరరావుగారి శవాన్ని మనకిచ్చింది.
ప్రయోగం ఎంత గొప్పదైనా.. దాని మూలంగా ఎంతో కొంత ప్రయోజనం లేనప్పుడు అది నిరుపయోగమైన ప్రయోగమనే అభిప్రాయం కూడా అతనికుంది” చెప్పటం ఆపింది దిశ.
“నిజమే! ప్రతి ప్రయోగానికి ఒక ప్రయోజనం వుండాలి. దాన్ని నేను కాదనటం లేదు. కానిప్పుడు మనం కేవలం ప్రయోగ దశలోనే వున్నాం. ముందు మన ప్రయోగాలు విజయవంతమైతే… అప్పుడు ప్రయోజనాల గురించి ఆలోచించవచ్చు” ఎక్కడో ఆలోచిస్తూ అన్నాడు సవ్యసాచి.
మన ప్రయోగాల మీద మీకింకా అనుమానమా? డాలీ బ్రతకలేదా? సత్యవర్థన్ బ్రతకలేదా?” ప్రశ్నించింది దిశ.
“డాలీ, సత్యవర్ధన్ వయస్సులో వుండగా చనిపోవడం జరిగింది. అందుకే బ్రతికించగలిగాం. కానీ విశ్వంభరరావుగారి వయస్సు 74. ఆయన శరీరంలోని భాగాలు, టిష్యూలు 74 ఏళ్ళుగా పనిచేసి, పనిచేసి అలసిపోయి రెసిస్టెన్స్‌ని కోల్పోయి వుంటాయి. అందుకే ఇప్పుడు చేస్తున్న ప్రయోగం బహు క్లిష్టతరమైనదని నా అభిప్రాయం. అయినప్పటికీ డా!!విజేత మేధస్సు మీద నాకు పూర్తి నమ్మకం వుంది.
విశ్వంభరరావుగార్ని బ్రతికించగలిగితే ఇటు మన సంస్థకి గొప్ప పేరు ప్రఖ్యాతులు వస్తాయి. అటు కుట్ర వెనుకున్నదెవరనేది రుషికుమార్‌కి తెలిసిపోతుంది. లెటజ్ హోప్” అన్నాడు సవ్యసాచి.
దిశ మౌనంగా ఆలోచిస్తూండిపోయింది. ఒక అద్భుతమైన అవకాశాన్ని కల్పించిన రుషికి మనసులోనే కృతజ్ఞతలు తెలుపుకున్నాడు సవ్యసాచి.
తన లక్ష్యం, గమ్యం తెలిసిన సవ్యసాచికి అంతిమ విజయంవైపు తమ పరిశోధనలు సాగుతున్నందుకు ఆనందంగా వుంది.
మరీ ముఖ్యంగా విశ్వంభరరావును బ్రతికించడం..
అంతా సవ్యంగా జరిగితే మరో నలభై ఎనిమిది గంటల్లో విశ్వంభర రావు పునర్జీవితుడౌతాడు.
ఆ తర్వాత కుట్ర బయటపడుతుంది. అంతేకాక…
చనిపోయి మళ్ళీ బ్రతికిన మహాద్భుతంగా విశ్వంభరరావు సైన్సు చరిత్రలో చిరస్థాయిగా నిలిచిపోతాడు.
ఆ విషయాన్ని వెంటనే అమెరికాలోని హరీస్ అల్కోర్ సంస్థ సైంటిస్ట్ డాక్టర్ స్టీఫెన్‌కి తెలియపర్చాలి.
ఆయన ఆ విషయాన్ని ప్రపంచవ్యాప్తం చేస్తారు.
దాంతో ఇటు తలకోనలోని మృతసంజీవని సంస్థ, ఇటు అమెరికాలోని అల్కోర్ లైవ్ ఎక్స్‌టెన్షన్ ఫౌండేషన్ ప్రపంచవ్యాప్తంగా గొప్ప సంచలనాన్ని సృష్టించగలుగుతాయి.
(అల్కోర్ లైవ్ ఎక్స్‌టెన్షన్ ఫౌండేషన్, 12327, డొహెర్టీస్ట్రీట్, రివర్ సైడ్, కాలిఫోర్నియా, అమెరికా-92503. అమెరికాలో వున్న ప్రముఖ క్రయోనిక్స్ సంస్థ అడ్రస్ మరింత వివరణ కోరుకునే పాఠకుల సౌకర్యార్థం ఇక్కడ ఇవ్వటంజరిగింది.                                               …..రచయిత)
ఈ ఆపరేషన్ సక్సెస్ అయితే తను అమెరికన్ సైంటిస్ట్స్ కన్నా ముందుంటాడు.
ఆ ఊహే అద్భుతంగా వుంది సవ్యసాచికి.
అలాంటి అరుదైన, అపురూపమైన సంఘటనకు సారధ్యం వహిస్తానని ఎప్పుడూ అనుకోని సవ్యసాచి ఆ సమయంలో ఒక వ్యక్తిని గుర్తుకు తెచ్చుకున్నాడు.
ఆ వ్యక్తి.. తన గురువు.. తన బాస్…. తమ సంస్థ పుట్టడానికి, తమ సంస్థ మృత్యువు కెదురుగా పోరాడటానికి ఇన్సిపిరేషన్ యిచ్చిన వ్యక్తి…
విశ్వంభరరావుకి సంబంధించి జరుగుతున్న పరిశోధనల్ని వెంటనే ఆయనకు తెల్పాలని నిర్ణయానికొచ్చాడు సవ్యసాచి.
తన ఆలోచనలను కట్ చేసుకుని తల పక్కకు తిప్పి చూశాడు సవ్యసాచి.
దూరంగా కొండల మధ్య నుంచి దుముకుతున్న జలపాతంవైపు చూస్తోంది దిశ.
ఆమె కలిసిన మొదటి క్షణం నుంచీ సవ్యసాచి ఆమెపట్ల ఆకర్షితుడవుతున్నాడనే విషయం చాలాకాలం వరకూ సవ్యసాచికే తెలీదు.
తెలుసుకున్నాక అతనికి సిగ్గనిపించింది.
నిరంతరం ప్రయోగాలు, రసాయనిక చర్యల మధ్య శవాల మధ్య గడిపే సవ్యసాచి తన మనసులో జరుగుతున్న రసాయనిక చర్యల గురించి ఎన్నోసార్లు దిశకు చెప్పాలనుకున్నాడు.
కానీ ఎందుకో చెప్పలేకపోయాడు.
ప్రస్తుతం అతని మెదడులో ఒక ఆలోచన వచ్చింది.
జలపాతపు ఎకాంతంలో తన కోరికను వెల్లడి చేస్తే…
సడన్‌గా జీపుకి బ్రేకు వేశాడు సవ్యసాచి.
“కాసేపు జలపాతం ఒడ్డున కూర్చుని వెల్దాం” జీపులోంచి దిగుతూ అన్నాడు సవ్యసాచి. విస్మయంగా చూసింది దిశ అతనివైపు.
 
*                      *                      *                      *                      *
“నేను జీవితంనిండా చాలా ఒంటరితనంతో బ్రతికాను. ఇప్పటికీ వంటరితనమేనా ఫ్రెండ్!” గుట్టమీద కూర్చుని చేతిలోకి గులకరాళ్ళను తీస్తూ అన్నాడు సవ్యసాచి. ఎప్పుడూ గంభీరంగా వుంటూ క్రయోనిక్స్ మూమెంట్ గురించి తప్ప మాట్లాడని సవ్యసాచి ఆ రోజు తన స్వవిషయాల గురించి మాట్లాడటం ఆశ్చర్యంగా వుంది దిశకు.
“నాకెప్పుడూ ఎవరితోనూ కలవని మనస్థితి.. ఎందుకో చెప్పలేను. నాకెక్కడా స్నేహితుల్లేరు. చాలామంది తమ యిష్టాలను స్వంతం చేసుకోవడం, అదేపనిగా ప్రయత్నించడం చాలా విచిత్రంగా అనిపించేది. సీన్‌కానరీ జేమ్స్‌బాండ్ సినిమాల్ని చూడ్డానికి ఉత్సాహంగా వెళ్ళే జనం, రాజ్ కపూర్, నర్గీస్ సినిమాల్ని గురించి గంటల తరబడి యూనివర్శిటీ గోడల మీద కూర్చుని నా ఫ్రెండ్స్ చర్చించుకోవడం నాకు వింతగా, ఆశ్చర్యంగా అనిపించేది.
నాకెప్పుడూ అందంగా కనిపించడం కోసం ప్రయత్నించే వాళ్ళంటే చాలా ఎలర్జీ. నా దృష్టిలో అందం శరీరానికి సంబంధించిన విషయం కాదు. మనసుకు సంబంధించిన విషయం. తెల్లని వాళ్ళనే అందరూ ఎందుకు అభిమానిస్తారు. నల్లనివాళ్ళని పట్టించుకోరెందుకు ? గంటల తరబడి నేను ఆలోచించే విషయం అదే…
అలాగే నాకు మొదట్నించి హాస్పిటల్స్ అంటే చాలా ఇష్టం. మంచాల మీద పడుకుని నయం కాని రోగాల్తో, మూలుగుతూ బాధపడే వాళ్ళని చూస్తున్నప్పుడల్లా వాళ్ళ బాధల వెనక కారణాల్ని విశ్లేషించే వాడిని. వాళ్ళ యమయాతనలకు కారణం ఏమిటి?
బాధంటే ఏమిటి? మృత్యువంటే ఏమిటి? అందరూ ఒకే రకంగా, ఒకే బాధతో చనిపోతున్నప్పుడు కొంతమంది అనామకంగా ఎందుకు చావాలి? కొంతమందికి పెద్ద పెద్ద సమాధులేందుకు?
జీవ రహస్యం ఏమిటి? ఆ ఆలోచనలే నన్ను మృత్యువుకు ఎదుట ప్రశ్నార్థకంలో నిలిపింది.
మాల్‌న్యూట్రిషన్‌లో చావలేక బ్రతుకుతున్న పేదప్రజలు నా కళ్ళముందు కదలాడేవారు.
సకాలంలో మెడికల్ ఎయిడ్ అందకపోవడానికి వెనకుండే రాజకీయాలన్నా బ్యూరోక్రసీ అన్నా నాకు ద్వేషం…
చిన్నపిల్లల చావులు, అకాల మృత్యువు, నిర్లక్ష్యం, లంచగొండితనం మధ్య ఇరుక్కుపోయిన ప్రభుత్వాసుపత్రుల దుస్థితి నన్ను కదిలించి వేశాయి.
యుద్ధాలు చేయడానికి రాజకీయ నాయకులు, ప్రభుత్వద్యోగులు తినటానికి దొరికే డబ్బు, వైద్య సదుపాయాలకు ఎందుకు దొరకదో నాకర్ధం కాదు.
వైద్యం ఖర్చులు పెరిగిపోయాయి…
మందుల ధరలు ఆకాశాన్నంటుతున్నాయి. వాటిని భరించలేని పేద ప్రజలు మృత్యువు పాలిట పడి మాడిమసైపోతున్నారు.
అయినా ఎవరికీ ఏమీ పట్టదు.
వైద్యం ప్రైవేటు హెల్త్ మినిస్టర్‌తో ప్రారంభమవుతుంది.
తనకు బాగా సంపాదించిపెట్టే దొంగ వెధవల్ని చూసి డ్రగ్స్ కంట్రోల్ డిపార్ట్‌మెంట్ డైరెక్టర్స్‌ని చేస్తాడు మంత్రి.
యథా రాజా- తథా అధికారి.
మంత్రి దాహం తీర్చేందుకు తన వ్యక్తిగత దాహం తీర్చుకునేందుకు ఆ డైరెక్టర్ మందుల కంపెనీల మధ్య పడి దండుకుంటాడు.
లంచాలివ్వని మందుల కంపెనీల లైసెన్సుల్ని రద్దు చేస్తాడు. దాంతో మందుల కంపెనీల దిగొస్తాయి. అటు డైరెక్టర్‌కి లంచాలిచ్చి, ఇటు మందుల్ని సబ్‌స్టాండర్ద్ చేసి మందుల కంపెనీల బాగుపడిపోతాయి.
ఆ డైరెక్టర్ క్రింద పనిచేసే మిగతా సిబ్బంది కూడా యధావిధిగా మెడికల్ షాపులమీద పడి దోచుకుపోతారు.
అప్పుడిక ప్రజలకు స్తాండర్డ్ మందులెలా దొరుకుతాయి? సబ్ స్టాండర్డ్ లేదా ప్యూరియస్ డ్రగ్స్.
గవర్నమెంట్ హాస్పిటల్స్ చూస్తే ఒక్కో హాస్పిటల్‌తో సూపరింటెండెంట్ లక్షలు సంపాదించుకుని గాని రిటైర్ కాడు. తనకు కొంత డబ్బు ముట్టచెబితే చాలు, దొపిడీదారులైన డీలర్స్‌కి నాణ్యతలేని సర్జికల్ ఎక్విప్‌మెంట్‌ని సప్లై చేసుకోటానికి పర్మిషన్ ఇచ్చేస్తాడు.
వాటితో సరైన వైద్యం ఎలా అందుతుంది పేషెంట్స్‌కి?
సూపరింటెండెంట్స్, డాక్టర్స్, నర్సులు, కాంపౌండర్స్, సర్జికల్ ఎక్విప్‌మెంట్ డీలర్స్ ఒకరేమిటి అందరూ అమాయకుల ఆరోగ్యాలతో ఆటలాడుకోనే నీచులే…
ఈ దొంగ వెధవలంతా కలిసి ప్రజలకు నీతిబోధలు చేస్తారు. ప్రజలని మభ్యపెడతారు.
అలాంటివాళ్ళను క్షమించవచ్చా? చెట్టుకు వేలాడదీసి ఉరితీయొద్దు? తీయరు. ఎందుకంటే వాళ్ళని ఉరితీసే చట్టం ఇక్కడ లేదు గనుక, తీసుకురారు గనుక.
వాళ్ళలో నిజాయితీపరులు లేకపోలేదు. వారి శాతమెంత? నాలుగో, అయిదో…
ఇదే అమెరికా, ఇంగ్లాండ్ లాంటి దేశాల్లో జరిగితే కోర్టులకు లాగి కోట్లలో నష్టపరిహారాన్ని వసూలు చేస్తారు.
ఈ పరిస్థితులు ఓ పక్క….
మరోపక్క దేశనాయకుల్ని హతమార్చే కిరాయి హంతకుల దురాగతాలు…
ఇందిరాగాంధీ సిద్ధాంతాలు.. పరిపాలనా విధానం నచ్చకపోతే ఎలక్షన్స్‌లో ఓడించాలి. అంతేకాని ప్రాణం తీసే హక్కెవరిచ్చారు?
అలాగే రాజీవ్‌గాంధీని.. కోట్లాది రూపాయల్ని జీతాలక్రింద… ఆపైన నాతాలు మింగే ఇండియన్ పోలీసులు, భద్రతా సిబ్బంది ఏం చేస్తున్నట్లు?
ఒక ఆడది (థాను), ఒక మగాడు (శివరాసన్) నిర్భయంగా శ్రీలంక నుంచి వచ్చి మన దేశనాయకుడ్ని మట్టుబెడితే ఏం చేయగలిగింది మన దేశం?
ఇవన్నీ నా మనసును కలచివేశాయి. వీర్ని అర్థాంతర చావుల నుంచి రక్షించలేమా? అనే ప్రశ్న దగ్గరే నాలో సరికొత్త ఆలోచనలు వుద్భవించాయి.
నేనప్పుడు కాలిఫోర్నియాలో డాక్టర్‌గా వర్క్ చేస్తుండేవాడిని.
ఓ రోజు అనుకోకండా ఓ కాన్వరెన్స్‌లో డాక్టర్ స్టీఫెన్‌హారిస్, డాక్టర్ మార్క్, మార్టిన్, హగ్ హిక్సన్‌ని కలవటం జరిగింది.
అమెరికాలో క్రయోనిక్స్ మూమెంట్‌ని ముందుకు తీసుకొస్తున్న మేధావులు వాళ్ళు, వాళ్ళతో మాట్లాడాక నాలో చాలా మార్పు వచ్చింది.
ఆ తర్వాత సొసైటీ ఫర్ క్రయో బయాలజీకెళ్ళి నాకవసరమైన వివరాల్ని సేకరించాను.
ఆరోజు నుంచి నాలో పట్టుదల బాగా పెరిగింది.
1992లో అమెరికాలో 41మంది వారి కోరిక మేరకే వారు చనిపోయాక క్రయోనిక్స్‌గా మార్చబడ్డారు. అమెరికాకే చెందిన మూడు పబ్లిక్ ఆర్గనైజేషన్స్ ఆ 41 మందిని క్రయోనిక్స్‌గా మార్చివేశాయి.
మరో ఇద్దర్ని ఒక ప్రైవేట్ క్రయోనిక్స్ ఆర్గనైజేషన్ క్రయోనిక్స్‌గా మార్చి వేసింది.
వారిలో ఫేమస్ వ్యక్తులు కూడా వున్నారు. కానీ వాళ్ళెవరనేది బయటకు తెలీనివ్వలేదు.
ఆ వివరాల్ని ఏమాత్రం బయటకు పొక్కనివ్వరు. అది హైలీ కాన్ఫిడెన్షియల్.
ఆ 42 మంది తాము బ్రతికుండగానే క్రయోనిక్స్ ఆర్గనైజేషన్స్‌కి డబ్బు చెల్లించి తాము చనిపోయాక తమని క్రయోనిక్స్‌గా మార్చమని స్వచ్చందంగా కోరుకున్నవారే.
క్రయోనిక్స్ ఆర్గనైజేషన్స్‌లో చనిపోయిన మనుషుల శవాల్ని సస్పెండ్ చేస్తారే తప్ప… మానవ శరీరభాగాల్ని కాదు. (సస్పెండ్ చేయడము అంటే క్రయోనిక్స్‌గా మార్చటం)
అమెరికాలో ఒక వ్యక్తి తాను బ్రతికుండగానే ఏదయినా క్రయోనిక్స్ సంస్థకి డబ్బు చెల్లించి, తాను చనిపోయాక తన డెడ్‌బాడీని చేయమని సదరు క్రయోనిక్స్ సంస్థకి ఆధరైజేషన్ యిస్తే… ఆ వ్యక్తి చనిపోయాక ఆ వ్యక్తి డెడ్‌బాడీకి దహనసంస్కారాలు చేసే హక్కు ఆ వ్యక్తి బిడ్డలకు వుండదు.
ఆ డెడ్‌బాడీ మీద అధికారం కేవలం సదరు క్రయోనిక్స్ సంస్థకే వుంటుంది.
అందుకు ఆ దేశంలోని చట్టాలు అంగీకరిస్తున్నాయి.
(ఈ నవలలొ నేను వుపయోగించిన క్రయోనిక్స్ టెక్నాలజీ 1990కి చెందినది. ఆ తరువాత క్రయోనిక్స్ మూమెంట్‌లో అభివృద్ధి చెందిన టెక్నాలజీ వివరాల్ని నేను సంపాదించుకోలేకపోయాను. ఈ నాలుగేండ్లలో ఇంకెంతగా క్రయోనిక్స్ టెక్నాలజీ వృద్ధి చెందిందో ఊహకే అందడం లేదు.
ప్రపంచ వ్యాప్తంగా క్రయోనిక్స్ సంస్థలో పనిచేసే సైంటిస్టులు తరుచూ రహస్య స్థలాల్లో కలుసుకుని తమ తమ అభిప్రాయాల్ని, పరిశోధనా ఫలితాల్ని మార్పిడి చేసుకుంటారు. ఆ కాన్ఫరెన్స్‌లలో పాల్గొనే అవకాశం వాళ్ళు ఎవరికీ యివ్వరు. వారి పరిశోధనా ఫలితాలు పబ్లిష్ కావటానికి కూడా వారంగీకరించరు. అందుమూలంగానే క్రయోనిక్స్ మూమెంట్లోని ప్రజంట్ డే పొజిషన్ ఎవరికీ తెలిసే అవకాశం లేదు.
– రచయిత)
కానిక్కడ మనదేశంలో అలాంటి కార్యకలాపాలు చట్టబద్ధం కావటానికి ఎన్నేళ్ళు పడుతుందో ఎవరూ చెప్పలేకపోతున్నారు.
ఇక నా విషయానికొస్తే…
మహాత్మాగాంధీ హత్యకు గురికాగానే ఆయన డెడ్‌బాడీని సస్పెండ్ చేసి, ఆ తర్వాత బ్రతికించుకోగలిగుంటే ఈ దేశం దుష్ట రాజకీయ నాయకుల చేతుల్లో యింతగా పతనమైపోయేదా?
ఇలాంటి ఆలోచనలే నన్ను కార్యోన్ముఖుడ్ని చేశాయి.
వెంటనే నేను అల్కోర్ లైఫ్ ఎక్స్‌టెన్షన్ ఫౌండెషన్‌కి వెళ్ళి, డాక్టర్ స్టీఫెన్ హరిస్‌ని కలిసి.. అలాంటి సంస్థని ఇండియాలో స్ధాపించాలనుకుంటున్నాను. అందుకవసరమయిన సాంకేతిక సహకారాల్ని అందించమని అర్ధించాను.
నా అదృష్టం బావుండి ఆయనందుకు అంగీకరించి ఆర్థిక సహాయం కూదా చేస్తామని మాటిచ్చారు.
అది నా తొలి విజయం.
ఆ తర్వాత నేను ఇండియా వచ్చి మృతసంజీవని సంస్థని ఏర్పాటు చేయడానికి  ప్రయత్నిస్తున్న సమయంలో, ఒక మహానుభావుడు నా గురించి తెలుసుకుని తనంతట తానుగా నాకు తన పూర్తి సహకరాన్ని అందించటానికి ముందుకొచ్చారు.
నిజానికి ఈ సంస్థకి నేను కాదు బాస్‌ని…
ఆయనే. నేను కేవలం ప్రయోగాల్ని ఎగ్జిక్యూట్ చేస్తున్నవాడ్నే” దీర్ఘంగా నిటూరుస్తూ అన్నాడు సవ్యసాచి.
మొదటిసారి సవ్యసాచి వెనుక దాగున్న గతాన్ని తెలుసుకున్న దిశ విస్మయపడింది.
“ఆ మధ్య కలకత్తాలో ఒక స్వామీజీ చనిపోతే.. ఆయన భక్తులు ఆయన తిరిగి బ్రతికొస్తాడని నమ్మి, శవానికి దహన సంస్కారాలు చేయకుండా వుంచారు. అది కలకత్తా మున్సిపల్ కార్పొరేషన్ దృష్టికి వెళ్లగా ఆ శవానికి దహన సంస్కారాలు చేయాలని ఆ ప్రాంతానికి వెళితే… ఆ భక్తులు తిరగబడి మున్సిపల్ అధికారుల్ని అడ్డుకున్నారట.
దాంతో ప్రభుత్వం ఒక స్టాండ్ తీసుకుని ఆ భక్తుల్ని అరెస్టు చేసి – ఆ స్వామీజీ శవాన్ని తగలబెట్టేశారట… దానిపట్ల మీ అభిప్రాయం?” ఎప్పుడో తను దినపత్రికల్లో చదివిన వార్త గురించి చెప్పింది దిశ.
“అది మూఢత్వం. అలా చేస్తే ఆ శవం డీకంపోజ్ అయి… పరిసరాల్ని పాడుచేస్తుంది. దానిమూలంగా భయంకరమైన అంటురోగాలు వ్యాప్తి చెందే ప్రమాదముంది.
అక్కడదాకా ఎందుకు! తెనాలిలో కూడా అలాంటి సంఘటన ఒకటి జరిగింది. నెల్లూరు, తిరుపతి పరిసరాల్లో కూడా అలాంటి సంఘటనలు జరిగాయి. అప్పుడు ఆయా ప్రాంతాల ఆర్.డి.ఓ.లు, కలెక్టర్ పోలీస్ సిబ్బంది ఆ శవాలని బలవంతంగా తగలబెట్టడం కూడా జరిగింది.
అది మూఢత్వం.. మనది సైన్స్…
వాళ్ళకున్నది మూఢత్వం, పిచ్చి నమ్మకమే తప్ప శవాలు పాడవకుండా ప్రిజర్వ్ చేసే సాంకేతిక పరిజ్ఞానం వాళ్ళకు లేదు. దాంతో అది మున్సిపల్ కేసవుతుంది. వీళ్ళకంటే శవాల్ని మమ్మీలుగా మార్చే ఈజిప్షియన్స్ చాలా బెటర్.”
“మరి.. క్రీస్తు శిలువ వేయబడి స్వర్గస్తులయిన మూడురోజులకి తిరిగి బ్రతికొచ్చినట్లుగా బైబిలు చెబుతుంది.
షిర్డీ సాయిబాబా… 1886లో సీమోల్లంఘన చేయటానికి ప్రయత్నించారు. ఒక మార్గశిర పౌర్ణమినాడు బాబా ఉబ్బసం వ్యాధికి గురయ్యారు.
దాని నుంచి ఉపశమనం పొందేందుకు తన ప్రాణాన్ని పైకి తీసుకుని పోయి సమాధిలో వుంచాలనుకుని,  భక్త మహాల్సపతితో నా శరీరాన్ని మూడురోజులు కాపాడండి.. అప్పుడు నా శరీరంలో ప్రాణముండదు. దానిని మృత్యువుగా పరిగణించవద్దు.
మూడురోజుల తర్వాత తిరిగి నా ప్రాణం నా శరీరంలోకి వచ్చినట్లయితే సరి.. లేదంటే ఎదురుగా వున్న ఖాళీ స్థలంలో నా శరీరాన్ని పాతిపెట్టమని చెప్పడం జరిగింది.
అలా మాట్లాడుతూనే రాత్రి పదిగంటలకు బాబా శరీరం కూలి పోయింది. ఆ వెంటనే ఎందరో డాక్టర్స్ బాబా శరీరాన్ని బాగా పరీశీలించి అని పరీక్షలూ చేసి, ఆయన శరీరంలో ఊపిరి నిలిచిపోయిందని, నాడి కూడా ఆగిపోయిందని, గుండె కొట్టుకోవడం లేదని తేల్చి చెప్పారు.
దాంతో ఆ ఊరివాళ్ళంతా అక్కడ చేరి, బాగా విచారించి, బాబా చూపించిన స్థలంలోనే ఆయన శరీరాన్ని సమాధి చేయడానికి నిర్ణయం తీసుకున్నారు.
కానా నిర్ణయాన్ని బాబా భక్తుడయినా మహాల్సపతి అడ్డగించారు.
బాబా మృతదేహాన్ని తన తొడపై వుంచుకుని మూడు రోజులపాటు వున్నచోటు నుంచి కదలకుండా కాపాడారాయన.
సరిగ్గా మూడు రోజుల తర్వాత.. తెల్లవారుఝామున మూడుగంటలకు బాబా శరీరంలోకి ప్రాణం ప్రవేశించినట్లనిపించింది మహల్సాపతికి.
ఆ క్షణం నుంచి ఊపిరి ఆడటం ప్రారంభించింది.
శరీరం కదలసాగింది.
ఆపైన బాబా కళ్ళు తెరిచి కాళ్లూ, చేతులూ సాగదీసుకుంటూ.. అప్పుడే దీర్ఘనిద్ర నుంచి లేచినట్లుగా లేచారు.
అదెలా జరిగింది?
శ్వాస, నాది, గుండె పనిచేయకపోవటాన్నే మరణం అంటారు గదా. మరదెలా సాధ్యం?
1918 అక్టోబరు 15నాడు బాబా సమాధి చెందినా, బాబా డెడ్‌బాఢీని ఎక్కడ సమాధి చేయలానే విషయంలో స్థానికుల్లో వివాదం చెలరేగి.. బాబా శరీరాన్ని ఏమీ చేయకుండానే 36 గంటలపాటు అలాగే వుంచి అప్పుడొక నిర్ణయానికొచ్చారు.
మృత శరీరం 36 గంటలపాటు డీ కంపోజ్ కాకుండా వుండటం అసాధ్యం.
మనిషి చనిపోయిన దగ్గర్నుంచే.. ఆ మృత శరీరం డీ కంపోజ్ కావటం ప్రారంభించింది.
అందుకే శవం ముక్కుల్లో, చెవుల్లో దూది వుంచి, ఆ శరీరంలో నుంచి వచ్చే దుర్వాసనల్ని ఆపే ప్రయత్నం చేస్తారు.
కానీ బాబా శరీరంలో ఎలాంటి మార్పూ కనిపించలేదు. చెవుల్లో ముక్కుల్లో దూది వుంచలేదు.
అయినప్పటికీ… 36 గంటలు గడిచినప్పటికీ ఆయన శరీరం బిగుసుకు పోలేదు. అవయవాలన్నీ మెత్తగా సాగుతున్నట్లుగానే వున్నాయట… వారి వంటిపై వున్న కఫనీని చింపకుండానే, సులభంగానే తీయగలిగారట. ఆ విషయాలన్ని ధృవీకరించింది మామూలు వ్యక్తి కాదు… ప్రొఫెసర్ నార్కే అదెలా సంభవం?’ తనకెప్పటినుంచో వున్న అనుమానాల్ని బయటపెట్టింది దిశ.
ఆమె విషయ పరిజ్ఞానానికి విస్మయపడ్డాడు సవ్యసాచి.
కొద్ది క్షణాలకు తేరుకున్న సవ్యసాచి అన్నాడు నెమ్మదిగా- వేదాంత ధోరణిలో – “ప్రపంచంలో యిప్పటికీ సైన్స్‌కి అందని, అర్థంకాని అద్భుతాలు, అసాధారణ విషయాలు చాలా వున్నాయి.
ఇప్పటి సైన్స్‌కి అవి అందవు…
సైన్స్‌కి అందనంత మాత్రాన ఆ అద్భుతాలు జరిగే అవకాశం లేదని నేననలేదు. క్రీస్తు, షిర్డీ సాయిబాబాలు యుగపురుషులు… ప్రజల బాధల్నే తమ బాధలనుకున్న త్యాగధనులు.. వారికంటే సైన్స్ చాలా చిన్నది.
రేపటి సైన్స్‌కన్నా సృష్టి బహు గొప్పది.. ఆ సృష్టికన్నా సృష్టికర్త మరింత గొప్పవాడు.
ఇవేమీ సైన్స్‌కి అందకపోవచ్చు.. అందగలవన్న ఆశాభావంతో మనిషి చేసే ప్రయత్నమే పరిశోధన.. దాని ఫలితమే సైన్స్.
అందుకే ఒక్కోసారి నాకనిపిస్తుంది- గాడ్ ఈజ్ సైన్స్- సైన్స్ ఈజ్ నథింగ్ బట్ గాడ్ అని.
ఈ ఆలోచనలతోనే నేను మిగతా సమాజం నుంచి ఐసోలేట్ అయిపోయాను. థ్యాంక్‌గాడ్.. నేనింకా ఇంట్రావర్ట్‌నయిపోలేదు” అన్నాడు సవ్యసాచి నిటూరుస్తూ.
“మీరు ఒంటరివారు కాదు.. మీ వెనుక మేం లేమా? సైన్స్ లేదా? మీ క్రయోనిక్స్ సైన్స్ లేదా?” అనునయిస్తున్నట్లుగా అంది దిశ.
“అయినప్పటికీ కూడా నేను ఒంటరివాడినే. కానీ అప్పుడు ఏకాంతం నా ఫ్రెండ్ అయితే, ఇప్పుడు మృత్యువు నా ఫ్రెండ్…” ఆగి భారంగా వూపిరి పీల్చుకున్నాడు సవ్యసాచి.
ఎప్పుడో దీర్ఘాలోచనలతో, ఎకాంతంగా మౌనంగా గడిపే సవ్యసాచిలోని సున్నిత హృదయాన్ని మొట్టమొదటిసారి చూస్తోంది దిశ. ఆ సమయంలో సవ్యసాచి తన విషయాలన్నీ ఆమెతో ఎందుకు చెప్తున్నాడో ఆలోచించే పరిస్తితిలో లేదు.
ఆమెను ఇంకా వేటాడుతున్నది మృత్యువులాంటి కల.
“మిస్ దిశా! ఎప్పుడూ ఎవరితో మాట్లాడని నేను ఇంత పర్సనల్‌గా ఎందుకు మాట్లాడుతున్నానని ఆలోచిస్తున్నారా?”
దిశ మనసులోని భావాలను పసికట్టినవాడిలా అన్నాడు సవ్యసాచి.
“లే.. లేదు.. డాక్టర్…” నెమ్మదిగా అంది దిశ.
ఆమె కళ్ళలోకి సూటిగా చూశాడతను. అతని మనసు ఆ సమయములో తీవ్ర వుద్వేగంతో చలించిపోతుంది. ఆ ఉద్వేగానికి కారణం అతనికి ఒక్కడికే తెలుసు.
నెమ్మదిగా అతని పెదవులు విడివడడానికి ప్రయత్నిస్తున్నాయి.. అతని మనసు గుహాంతరాల్లోంచి ఏదో ప్రవాహం.. ఆకృతిలేని జలపాతంలా…
“మిస్.. దిశా… మీతో…” సవ్యసాచి నోట్లోంచి వచ్చిన మాటలు పూర్తిగా బయటకు రాలేదు.
ఎండుటాకుల మీద అడుగుల చప్పుడుకి చటుక్కున తల తిప్పి చూశాడు.
ఎవరివో అడుగుల చప్పుడు… ఆ చప్పుడుకి ఎలర్టయ్యాడు సవ్యసాచి. పులి అడుగుల చప్పుడో, గిరిజనుడి అడుగుల చప్పుడో అనుకున్నాడతను.
జేబులోంచి పిస్టల్ తీస్తూ చూశాడు.
తుప్పల పక్కనుంచి వస్తూ డాక్టర్ విజేత.
డా!! విజేత ఆ సమయంలో ఎందుకక్కడకు వచ్చింది?
వాళ్లిద్దర్నీ అక్కడ ఏకాంతంగా చూసిన డా!! విజేత చూడనట్లు నటిస్తూ అక్కడ నుంచి వెళ్ళిపోడానికి ప్రయత్నించింది.
“మిస్ విజేతా! మీరిక్కడ…” సవ్యసాచి విష్ చేశాడు.
పేలవంగా నవ్వుతూ ముందుకొచ్చిందామె.
“టెన్షన్‌ని కంట్రోల్ చేసుకోడానికి” ఆమె నిజం చెప్పిందో, అబద్దం చెప్పిందో సవ్యసాచికి అర్థంకాలేదు.
“జలపాతం బావుంది కదూ మిస్ విజేతా?” ఏదో రకంగా పలకరించాలని దిశ పలుకరించిందామె.
“అవును… జలపాతం ఎప్పుడూ బాగానే వుంటుంది” తనలో తాను అనుకునట్టుగా అంది విజేత.
అప్పటికే జీపు వైపు నడిచి డ్రయివింగ్ సీట్లో కూర్చున్నాడు సవ్యసాచి.
మౌనంగా జీపెక్కి దిశ, విజేత వెనక కూర్చున్నారు.
మరో ఇరవయ్ నిమిషాల తర్వాత గమ్యస్థానం చేరింది జీపు.
గబగబా దిగిపోయి ముందుకు నడిచాడు సవ్యసాచి.
వెనక సీట్లో వున్న ఆ పాజిటివ్ బ్లడ్ బాటిల్స్ బ్యాగ్‌ను పట్టుకుని దిగుతున్న సమయంలో దిశ వైపు చూస్తూ అంది విజేత…
“మిస్ దిశా! యు ఆర్ వెరీ లక్కి” అని గబగబా ముందుకెళ్ళిపోతున్న విజేత వైపు ఆశ్చర్యంగా చూసి బ్యాగ్‌తో లోనికి నడిచింది దిశ.
 
*                      *                      *                      *                      *
 
సరిగ్గా అదే సమయంలో మృతసంజీవనీ క్రయో బయాలజీ డిపార్ట్‌మెంట్ పక్కనున్న గెస్ట్‌రూమ్‌లో రుషి, భారతి, విశ్వంభరరావు డెడ్‌బాడీకి జరగబోయే ఆపరేషన్ కోసం ఆతృతగా ఎదురుచూస్తున్నారు. అదే రోజు ఎప్పుడు ఏం జరుగుతుందో తెలీటంలేదు. ప్రతాప్‌సింగ్ ప్రైంమినిస్టర్ కావడంతో తమ వుద్యోగాలు వూడిపోవచ్చనే అనుమానం అప్పటికే వారిలో కలిగింది. అయినా ఆ విషయాన్ని వాళ్ళు లెక్కచేసే స్థితిలో లేరు.
ఎలాగయినా విశ్వంభరరావు బ్రతకాలి. కుట్ర వెనుక వున్నదెవరో చెప్పాలి…. వార్ని దేశ ప్రజల ముందుంచి… పవర్ పాలిటిక్స్‌ని ప్రక్షాళనము చేయాలి. ఆ ధ్యేయంతోటే వారు ఆతృతగా ఎదురుచూస్తున్నారు.
అంత ఎదురుచూపుల్లోనూ రుషిలో వున్న అనుమానం మరోపక్క పీడిస్తూనే వుంది. వీళ్ళు నిజంగా పి.ఎమ్.ని బ్రతికించగలరా? అంతలో గదిముందు ఏదో అడుగుల చప్పుడయితే యిద్దరూ ఒకేసారి తలెత్తి చూశారు.
ఎదురుగా సవ్యసాచి నవ్వుతూ నించుని వున్నాడు.
“ఎలా వున్నారు? ఇక్కడ మీకు అసౌకర్యంగా లేదు గదా?” లోనికొచ్చి సోఫాలో కూర్చుంటూ అడిగాడు సవ్యసాచి.
“నో.నో.. అలాంటిదేం లేదు.. మిలటరీలో కూడా లేని క్రమ శిక్షణ యిక్కడుంది. ఎవరికివారు మౌనంగా యంత్రాల్లా పనిచేసుకుపోతున్నారు. ఎవరూ ఒక్కక్షణం రెస్ట్ తీసుకున్నట్లుగా కనిపించడంలేదు… మాకు ఈ వాతావరణం చాలా ఆశ్చర్యాన్ని కలిగిస్తోంది” అన్నాడు రుషి.
“అది నా అదృష్టం. ఇలాంటి సిబ్బంది దొరకటం నాకూ ఎంతో ఆనందాన్ని కలిగిస్తుంది” అన్నాడు సవ్యసాచి తన సంతోషాన్ని వ్యక్తం చెస్తూ..
“ఇఫ్ యు డోంట్ మైండ్… ఆపరేషన్ ఎప్పుడు ఆరంభిస్తారో చెప్పగలరా?’ అడిగింది భారతి.
“అది నా చేతిలో లేదు.  డా!! విజేత డిసైడ్ చేయాల్సిన విషయం అది. ఏ క్షణంలోనయినా ఆరంభం కావచ్చు” చెప్పాడు సవ్యసాచి.
“ఇదంతా నాకింకా జీర్ణం కావటం లేదు. ఇఫ్ యూ డోంట్ మైండ్ కొద్దిగా క్లారిఫై చేస్తారా? మాకు దైవంతో సమానమైన విశ్వంభరరావుగారి శవానికి దహనసంస్కారాలు చేయకుండా తప్పు చేశానా అన్న పాపభీతి లోలోపల నన్ను ఓ పక్క పీడిస్తూనే వుంది. అందుకని…” సందేహిస్తూనే అడిగాడు రుషి.
“మీకలా అనిపించటంలో తప్పు లేదు. లివింగ్ ఆర్గానిజం బాడీ టెంపరేచరుని బాగా తగ్గించి ప్రిజర్వ్ చేయగలిగితే అది మనకు ఎన్నో రకలుగా ఉపయోగపడుతుందనే సైన్స్ ఈనాటిది కాదు ఫ్రిజ్‌లో రకరకాల వస్తువుల్ని వుంచుతాం దేనికి? ఎక్కువ కాలం నిల్వ వుంచటానికి అలాగే హ్యుమన్ ఆర్గాన్స్ కూడా.
ఎనిస్తీషియా టెక్నిక్ ఎఫెక్టీవ్‌గా పనిచేయటానికి ముందురోజుల్లో ఎవరికైనా ఆపరేషన్ చేయవలసి వస్తే సర్జన్స్ తాము కత్తితో కోసిన శరీర భాగం మూలంగా విపరీతమైన నెప్పికి గురయి. పేషంట్ బాధని ఓర్చుకో లేనప్పుడు ఆ భాగాన్ని ఐస్‌తో కప్పి అంతవరకు ప్యాక్ చేసి ఆ బాధని తగ్గించేవారు.
CRYONIC అనే పదం గ్రీక్ నుంచి వచ్చింది. KYROS, ICY COLD అనే పదాల నుంచే క్రయోనిక్ అనే పదం వుద్భవించింది.
వెరైటీ ఆఫ్ కమర్షియల్ అండ్ రీసర్చ్ అప్లికేషన్స్‌లో కూడ ఈ క్రయోనిక్ టెక్నిక్సి అమలుపరచటం జరుగుతోంది.
క్రయోనిక్ సస్పెన్షన్ అంటే…
టెంపరేచర్ రిడక్షన్ ప్రిన్సిపుల్‌ని అమలుపరచటమే.
It is possible for a person to be maintained in a state of hypothermia for an extended period of time and them restored to normal life.
మృతుడైన మానవ శరీరంలోని పాడయిన భాగాలని రిపేరు చేయగలిగే సాంకేతిక పరిజ్ఞానం త్వరలోనే శాస్త్రజ్ఞుల వశమవుతుందనే నమ్మకం వుంది మాకు.
CRYONIC SUSPENSION
లేదా
SOLID-STATE HYPOTHERMIA
ఏదైనప్పటికి పై రెంటి మూలంగా మృత్యువును జయించగలమన్న నమ్మకమే మమ్మల్ని ముందుకు నడిపించింది.
రాబర్ట్ C.W. ఎట్టింగర్ అనే శాస్త్రజ్ఞుడి వ్యాసాల ద్వారా, ఉపన్యాసాల ద్వారానే అమెరికాలో మొట్టమొదటిసారి క్రయోనిక్స్ సస్పెన్షన్ గురించి తెలిసింది.
ఆయనో బుక్ రాశారు..
దాని పేరు.. ది ప్రాన్‌పెక్ట్ ఆఫ్ ఇమ్మోర్టాలిటీ (1964-రెవైజ్డ్ 1966).
ఆ బుక్‌లోని మొదటి వాక్యమేమిటో తెలుసా?
Most of us now breathing have a good chance of physical life after death a sober, scientific probability of revival and rejuvenation of our frozen body.
ఇప్పుడు బ్రతుకుతున్న మానవులు, వారు మృత్యువు తర్వాత కూడా, వారు శారీరకంగా తిరిగి బ్రతికే అవకాశం వారి శవాల్ని అతి శీతలీకరించటం ద్వారా అత్యున్నత శాస్త్ర సాంకేతిక పరిజ్ఞానం ద్వారా సాధ్యమవుతుందని ఆయన అప్పట్లోనే విశ్వసించారు.
అతి శీతలీకరణ వాతావరణంలో శవాల్ని భద్రపరిస్తే అందుమూలంగా అ డెడ్-బాడీని ఏదైనా డామెజ్ కలిగినా దాన్ని సరిచేసే అవకాశం భవిష్యత్తులో కలగవచ్చని ఆయన అప్పుడే వూహించారు.
మెడికల్ సైన్స్ ఎలాంటి డామేజ్‌నయినా రిపేరు చేయగలదని ఆయన విశ్వాసం.
ఒక మనిషి ఏ కారణం చేత చనిపోయినా అతని శవాన్ని క్రయోనికల్‌గా సస్పెండ్ చేసి వుంచితే భవిష్యత్‌లో ఆ కారణానికి కాని, జబ్బుకి కాని మందు కనుగోనబడితే ఆ శవాన్ని తిరిగి బ్రతికించవచ్చని ఆయన విశ్వసించేవారు.
కాకపోతే అప్పటివరకు ఆ శవాన్ని మైనస్ 190 డీగ్రీల శీతలీకరణ స్థితిలో భద్రపరచి వుంచగలగాలి. అదే ప్రధాన సమస్య అని అప్పట్లో అనేవారు.
ఆ సమస్య ఆ తరువాత కాలంలో పరిష్కరించపడింది.
మనమిప్పుడు జబ్బుతో చనిపోయినా, వృదాప్యం మూలంగా చనిపోయినా, ఫ్రీజింగ్ టెక్నిక్స్ క్రూడ్‌గా వున్నా, భవిష్యత్ శాస్త్రజ్ఞులు మన శవాల్ని రివైవ్ చేసి, క్యూర్ చేయగలరని ఆయన ప్రగాఢ విశ్వాసం.
ఏ వ్యక్తయినా భయంకరమైన వ్యాధితో బాధపడ్తూ మృత్యువు తప్పదని భావించినప్పుడు ఆ వ్యక్తికి తన డెడ్‌బాడీని క్రయోనికల్‌గా సస్పెండ్ చేయమనే హక్కుంటుంది.
అయితే అతని కుటుంబ సభ్యులు, స్నేహితులు దాన్ని సపోర్టు చేస్తే మరీ మంచిది.
చనిపోబోయే వ్యక్తిని ట్రీట్ చేస్తున్న డాక్టరు కూడా సపోర్టు చేయాలి.
హాస్పిటల్‌లో యాజమాన్యం, స్టాఫ్ కూడా సపోర్టు చేయాలి.
అతని డెడ్‌బాడీని క్రయోనికల్‌గా సస్పెండ్ చేయగల శాస్త్రజ్ఞులు అందుకు అవసరమైన ఎక్విప్‌మెంట్ అందుబాటులో వుండాలి.
క్రయోనికల్ సస్పెన్షన్‌కి ఆ తరువాత ఆ బాడీని ఆ కండీషన్‌లో కొనసాగించటానికి డబ్బు చాలా అవసరం.
ఇవన్నీ నెరవేరితే గాని క్రయోనికల్ సస్పెన్షన్ సక్సెస్ అవ్వదని రాబర్ట్ C.W. ఎట్టింగర్ అభిప్రాయం.
సదరు వ్యక్తి వేరే దేశంలో, వేరే చోట చనిపోతే ఆ ప్రక్రియ సాధ్యం కాదు.
ఎక్కడ చనిపోతే అక్కడే ఆ ప్రాంతంలోనే అతని డెడ్‌బాడీని సస్పెన్షన్ చేయగలగటం చాలా ముఖ్యమైన విషయం.
అందుకే ఆలస్యం జరగకుండా హెలీకాప్టర్‌లోనే విశ్వంభరరావు గారి శవాన్ని సస్పెండ్ చేయటం జరిగింది.
డెడ్‌బాడీస్‌ని ఫ్రీజ్ చేసి, స్టోర్ చేయటం మీద అమెరికాలో సైతం తొలి రోజుల్లో ప్రజల్లో పెద్ద అసంతృప్తి చెలరేగింది. అయితే కాలక్రమేణా ప్రజల ఆలోచనల్లో గణనీయమైన మార్పు వచ్చింది.
మన దేశంలో ఆ మార్పు ఎప్పటికి వస్తుందో చెప్పలేం… అందుకే మా ప్రయోగాల్ని రహస్యంగా నిర్వహిస్తున్నాం.
1967లో దక్షిణాఫ్రికాలో క్రిస్టియన్ బెర్నార్డ్ అనే డాక్టరు ప్రప్రధమంగా గుండె మార్పిడి చికిత్స చేసి విజయం సాధిస్తే అది మనదేశంలో 3-8-1994 నాడు డా!! పి.వేణుగోపాల్  సార్ధంలోని వైధ్యుల బృందం సాధించింది. ఒక రకంగా కాదు ఎన్నో రకాలుగా మనదేశం, మనం వెనుకబడిపోయున్నాం” అన్నాడు సవ్యసాచి నిట్టూరుస్తూ.
“నాకో చిన్న సందేహం డాక్టర్” సంశయిస్తూనే అంది భారతి.
“అడగండి” అన్నాడు సవ్యసాచి చిరునవ్వుతో.
“దిస్ ప్రొసీజర్ మైట్ డివ్‌రంట్ ద లైన్స్ ఆఫ్ ద సర్వైవర్స్.. కాదంటారా?” అడిగింది భారతి.
“వివరంగా చెప్పు…”
“ఒక వివాహిత స్త్రీ వుంటుంది. ఆమె యుక్త వయస్సులో వుండగానే ఆమె భర్త వయస్సులో వుండగానే ఆమె భర్త చనిపోతాడు. అతన్ని క్రయొనికల్‌గా సస్పెండ్ చేసి స్టోర్ చేస్తారు. అతనెప్పుడు బ్రతికొస్తాడో తెలీదు. అపటివరకు ఆ స్త్రీ మరో పెళ్ళి చేసుకోకుండా. చనిపోయిన భర్త బ్రతికి రావటం కోసం ఎదురుచూస్తూ వుండాలా? అదన్యాయం కదా?
అలాగే మగాడైనా భార్య చనిపోయి క్రయోనిక్‌గా మారిపోతే ఆమె బ్రతికి వచ్చేవరకు ఆ భర్త ఎదురుచూస్తుండాలా?
ఒకవేళ అక్కర్లేదనుకుంటే లైఫ్ పార్ట్‌నర్ క్రయోనికల్‌గా సస్పెండ్ కాగానే మిగిలిన వారు మరో పెళ్ళి చేసుకున్నారనుకోండి. సమాజం ఏమంటుంది? సైన్సు మరింతగా అభివృద్ధి చెంది చనిపోయిన వ్యక్తి తిరిగి వస్తే.. ఆమె ఐడెంటిటీ ఏమిటీ? మాజీ భార్యా? వాళ్ళకు ఆస్తిలో ఎలాంటి వాటా? ఎలాంటి న్యాయం దొరుకుతుంది?
How greedy it is to expect another life… and may be another life after that and so on….  మరలా చనిపోయి, మరలా బ్రతికొచ్చి, మరలా చనిపోతుంటే.. దీనికి అంతెక్కడ?
Life is a gift from god  అని కొందరి నమ్మకం.
The lord has his own plans for us  అని కొందరి నమ్మకం. ఈ నమ్మకాలన్నీ చెదిరిపోతే సమాజమేమయిపోతుంది? ఇవన్నీ అలా వుంచితే ఎవరు తమ శవాల్ని క్రయోనికల్‌గా సస్పెండ్ చేయించుకోగలరు? ప్రజల సొమ్ముని సిగ్గూ, ఎగ్గూ లేకుండా తినే రాజకీయ నాయకులు పవర్ బ్రోకర్స్, లంచగొండి ప్రభుత్వోద్యోగులు, చట్టాల్ని మోసం చేసి కోట్లు గడించే పారిశ్రామిక వేత్తలు, వ్యాపారవేత్తలు, సినిమా ఫిల్డుకి చెందిన వ్యక్తులు వీళ్లేగా? మరి మిగతావారి సంగతేమిటి?
భగత్‌సింగ్, సుఖ్‌దేవ్, బోసు, మహాత్మాగాంధీ లాల్‌బహదూర్ శాస్త్రీలాంటి గొప్పవాళ్ళు, తమ డెడ్‌బాడీలను క్రయోనికల్‌గా సస్పెండ్ చేయించుకోగలరా? చేయించుకోవాలన్నా అలాంటి నిస్వార్ధసేవ తత్పరుల దగ్గర డబ్బెక్కడుంటుంది…?
మనిషి గాలిలో ఎగరాలని భగవంతుడు కోరుకుని వుంటే రెక్కలిచ్చేవాడు గదా…? ఉత్త చేతులే ఎందుకిచ్చాడు?” భారతి ఒక్కక్షణం ఆగింది.
రుషే కాదు, సవ్యసాచి కూడా భారతి ఆలోచనలకు, వాదనకు దిగ్బ్రాంతి చెందారు.
సాదా, సీదాగా కనిపించే న్యూట్రిషనిస్ట్ భారతిలో అంత లోతైన పరిశీలనా?!
ఆమె వాదనలో కొట్టేయదగ్గ అంశాలేమీ లేకపోవటంతో వెంటనే సమాధానం ఇవ్వలేకపోయాడు సవ్యసాచి.
“జాతస్యహీ ధృవో మరణం.. అని గీతలో చెప్పలేదా?” తిరిగి ప్రశ్నించింది భారతి.
“ధృవో జననం మృత స్వచ – అని కూడా గీతలో వుంది. పుట్టిన వాడు గిట్టక తప్పదు. గిట్టినవాడు తిరిగి పుట్టక తప్పదు. కాదంటావా?” అడిగాడు సవ్యసాచి.
“తిరిగి పుట్టేవాడు వేరే రూపంలో, వేరేచోట పసివాడిగా పుడతాడు. ఎక్కడో, ఎప్పుడో తప్ప ఆ వ్యక్తికి గతజన్మ జ్ఞాపకాలు, ఆకారం వుండవు కనుక సామాజికమైన సమస్యలు వుత్పన్నం కావు.
Immortality…  అమరత్వం…. చావులేని తనం… నిత్యత్వం… యశరీరం… ఎందుకోగాని నాకు జీర్ణం కావటంలేదు.
Fictional Immortality లాగే అనిపిస్తోంది నాకు” సాలోచనగా అంది భారతి.
“ఎట్టింగర్ కూడా, క్రయోనిక్ సస్పెన్షన్ అనే కల నిజమైతే.. సోషల్‌గా, ఎకనామికల్‌గా, మోరల్‌గా చాలా కాంప్లికేషన్స్ ఈ సమాజంలో రెయిజ్ అవుతాయనే భావించారు. అయినా శాస్త్ర పరిశోధనలు ముందుకు సాగక తప్పదుగా?” భారతి రీజనింగ్ పవర్‌కి ఆశ్చర్యపోతూ అన్నాడు సవ్యసాచి.
“అప్పుడు మృత్యువుకి నిర్వచనం మారిపోతుంది. లీగల్ డెఫినిషన్స్ ఆఫ్ డెత్ వుడ్ బీ చాలెంజ్.. లైఫ్ ఇన్సూరెన్స్ ప్రొవిజన్స్ సమూలంగా మార్చవలసిన అవసరం ఏర్పడుతుంది… కదా?”
సవ్యసాచి నవ్వాడు భారతి మాటలకి.
Freeze – Wait – reanimate –  నాకింకా గందరగోళంగా వుంది” అన్నారు రుషి.
“క్రయోనికల్‌గా సస్పెండ్ అయిన మొదటి వ్యక్తెవరు ప్రపంచం మొత్తం మీద?” తిరిగి అడిగింది భారతి.
“డాక్టర్ జేమ్స్, హెచ్ బెడ్ ఫోర్డ్ అనే వ్యక్తి 1967 జనవరిలో కంట్రోల్డ్ కండీషన్స్‌లో క్రయోనిక్‌గా మార్చబడ్డాడు.
ఆయన డెడ్‌బాడీని డై మెథైల్ సల్ఫాక్సైడ్ (DMSO)లా ఫెర్‌ఫ్యూజ్ చేసి, డ్రై ఐస్‌లో ప్యాక్ చేశారు. ఇప్పటికీ అది స్టోరేజ్ డామేజ్‌కి గురి కాకుండానే వుంది. ఆ తరువాత అది లిక్విడ్ నైట్రోజన్ క్రయోనిక్ సస్పెన్షన్ స్టోరేజ్ యూనిట్‌లోకి మార్చబడింది.
కొంతమంది కేవలం తమ తలల్నే – తాము చనిపోయాక  ఫ్రోజెన్ చేయాలని కూడా కోరుకుంటారు” ఎదురుగా వున్న ఫ్లాస్కోలోంచి టీని కప్పులోకి పంచుకుని కొద్ది కొద్దిగా తీసుకుంటూ అన్నాడు సవ్యసాచి.
“విశ్వంభరరావుగార్ని రివైవ్ చేస్తే ఆయనకు పాత జ్ఞాపకాలుంటాయా?” అడిగాడు రుషి.
“ఆయన మెదడులోని లాంగ్వేజ్ సెంటర్స్ దెబ్బతినకపోతే ఆయన మాటతీరు, భాషా మారదు. జ్ఞాపకాల్ని స్టోర్ చేసుకునే బ్రెయిన్ టిష్యూల డామేజ్‌కి గురికాకుండా ఉంటే పాత జ్ఞాపకాలన్నీ తిరిగివస్తాయి.
అంతేకాదు. వృద్దుల్ని యువకులుగా కూడా మార్చగల అవకాశం, ‘రివైవల్ టాంక్సో’ అనే టెక్నిక్ ద్వారా సాధ్యంకాగలదని మా విశ్వాసం” అది వింటూనే రుషి, భారతి బిత్తరపోయారు.. వాళ్ళ కసలేం అర్థం కాలేదు.
“మరి… అంకుల్‌కి బుల్లెట్ దెబ్బ తగిలింది కదా? ఆ గాయాన్నెలా మాన్పుతారు?” అడిగాడు రుషి.
“మైక్రోటెక్- ద్వారా ఫ్రీజింగ్ డామేజ్‌ని, ఆక్సిజన్, న్యూట్రిషియంట్స్ లోపం వల్ల జరిగే అనర్దాలు కూడా మరమత్తు చేయటం కోసం సెల్-సైజ్ రిపేరింగ్ ఏజెంట్స్‌ని వాడతాము. అదే టెట్రాప్లూరో మిథేన్. అది మైనస్ 130 డిగ్రీస్ వరకు ద్రవ రూపంలో వుండగలదు. అవన్నీ డెడ్ బాడీలోని కణాల్ని ఏవి బావున్నది, ఏవి బాగాలేనిది, ఏవి పనికిరానివనే వాటిని నిర్ధారించి, రిపేర్ చేశాక శరీరాల్ని క్రమంగా వెచ్చబరుస్తాం.
శరీరంలోని కణాలనే ఒక ఆర్మీగా మార్చి, శరీరం ఎదుర్కొనే రోగాలని, అవస్థలను అంతమొందించే ప్రయత్నం చేస్తాం. నిజానికీ మానవ శరీరమే ఒక మందుల షాపు” అన్నాడు సవ్యసాచి కప్పుని టీపాయ్‌మీద పెడుతూ.
“క్రయోనికల్‌గా స్త్రీలు సస్పెండయితే ఏమవుతుందో తెలుసా డాక్టర్! స్త్రీకి అనుబంధాలెక్కువ. భర్త, పిల్లలు, బంధువులు, స్నేహితులు, ఎప్పుడూ వారితోటిదే ఆమె జీవితం. ఎప్పుడో, ఏ వందేళ్ల తరువాత మళ్లీ ఆమె బ్రతికినా, ఆ బంధాలు లేకుండాపోతే..? ఆ ఆలోచననే ఆమె భరించలేదు. దానికన్నా చావే బెటరనుకుంటారు. మగాడికి పెద్దగా సెంటిమెంట్స్, అనుబంధాలుండవు గనుక సమస్య లేదు. ఒకవేళ మగవాడ్ని బ్రతికిస్తే, అతడ్ని మీరు యవ్వనవంతుడ్ని చేస్తే, అతను మరింతగా సంతోషించి, వెంటనే పెళ్ళి చేసుకుని ఆనందంగా జీవితాన్ని కొనసాగిస్తాడు. కాదంటారా?
మరో విషయం.. ఒక వందేండ్ల తరువాత ఒక వ్యక్తి తిరిగి బ్రతికొస్తే అప్పటికే అతని బార్యాబిడ్డలు, స్నేహితులు చనిపోయింటారు. మనుమళ్ళు కూడా వృద్దులై వుంటారు. ముని మనుమళ్ళు వయస్సులో వుంటే ఉండవచ్చు. అప్పుడు తిరిగి బ్రతికొచ్చిన మనిషి ఒంటరివాడైపోడా? వందేళ్లక్రితం బ్రతికిన మనిషి- వందేళ్ళ తరువాత ఎంతగానో మార్పు చెందిన ప్రపంచంలో ఎలా సర్దుకుపోగలడు? ఏమో నాకిదంతా గందరగోళంగా వుంది.
అయినప్పటికి బయో మెడికల్ ఇన్నోవేషన్స్‌ని సైన్స్ డెవలప్ మెంటోని ఆపలేంగదా” అని ఒక్కక్షణం నిట్టూర్చి, తిరిగి నవ్వుతూ అంది భారతి.
“ఇక యమలోకంతో పనిలేదు. యముడు, చిత్రగుప్తుడు వేరే లోకాల్లో ఉద్యోగాలు చూసుకోవాల్సిందే. యమభటుల్ని తెచ్చి ఇండియన్ పోలీసులుగా చేస్తే, ఇప్పుడున్న పోలీసులకు సరైన జోడీ కుదురుతుంది. యమలోకంలో వుండే పాత్రల్ని, రంపాల్ని, మరిగించే నూనెల్ని, కొరడాల్ని తెచ్చి భారతదేశపు రాజకీయ నాయకులకిస్తే, దేశ ప్రజల్ని మరింతగా సుఖపెడతారు.”
అది వింటొనే రుషి, సవ్యసాచి పెద్దగా నవ్వేశారు.
అంతలో డాక్టర్ విజేత అదే రూమ్‌లో గోడకి ఫిక్స్ చేస్తున్న వీడియో మానిటర్‌తో ప్రత్యక్షమయింది.
“ఆపరేషన్‌కి అన్నీ సిద్దమయిపోయాయి. అందరూ సిద్ధంగా వున్నారు. మీరొస్తే ఆరంభిస్తాను” అంది విజేత.
వెంటనే లేచాడు సవ్యసాచి ఎంతో ఉద్వేగంతో.
అనుకున్న సమయం ఆసన్నమయింది.
అందరిలో ఉద్వేగం.. ఉద్రేకం…
చూస్తుండగానే మృతసంజీవనీ సంస్థ లోతైన నిశ్శబ్ధంలో ఒక ఋషిలా కూరుకుపోయింది.
పరిసరాలన్నీ మౌనాన్ని ఆశ్రయించాయి.
మృత్యువుపై యుద్దం ప్రకటించబడింది..
డాక్టార్ విజేత సమర శంఖం పూరించటానికి సిద్దమైపోతోంది.
 
*                    *                      *                      *                      *
 
మరో రెండు గంటల తర్వాత-
మృతసంజీవని ఆఫీసులో కోలాహలం మొదలైంది. అక్కడి సైంటిస్టులందరూ నియంత్రిత రోబట్స్‌లా పనిచేసుకుపోతున్నారు.
అందరి కళ్ళల్లోనూ అవ్యక్తంగా కన్పిస్తున్న ఉద్వేగం.. ఉద్రిక్తత…
సెల్లార్‌లో వున్న డెడ్ లీజ్రింగ్ చాంబర్‌లోకి వెళ్ళారు నలుగురు వ్యక్తులు. సవ్యసావి ఆజ్ఞమేరకు.
వెంటనే ఆ నలుగురూ కలిసి విశ్వంభరరావు శవాన్ని వుంచిన సస్పెన్షన్ స్టోరేజ్ స్టీల్ యూనిట్‌ని నలువేపులా పట్టుకుని అమిత వేగంతో ఆ చాంబర్లోంచి బయటకొచ్చారు.
మైనస్ 190 డిగ్రీల శీతలీకరణ స్థితిలో వుండే ఆ చాంబర్‌లో కొద్ది క్షణాలు ఎక్కువ వున్నా, మృత్యువు ఖాయం. దానిలోకి వెళ్ళే ముందు రకరకాలుగా, ఎన్నో జాగ్రత్తలు తీసుకున్నా ఆ నలుగురు ఒక్క క్షణం వణికి పోయారు ఆ మాత్రానికే.
వెంటనే స్టోరేజ్ స్టీల్ యూనిట్ ఆపరేషన్ థియేటర్‌కి తరలించబడింది.
ఆపరేషన్ థియేటర్ తలుపులు వెంటనే మూసుకుపోయాయి.
ఆపరేషన్ థియేటర్ బయాలజిస్ట్, ఇద్దరు అటెంటెంట్స్ సహాయంతో స్టోరేజ్ స్టీల్ యూనిట్ మూత తెరిచారు… దానిలో మరో ట్యాంక్ వుంది. అది అల్యూమినియం మైలార్ లేమర్స్‌తో చేసిన ట్యాంక్. (వీటివల్ల హీట్ ట్రాన్స్‌ఫర్ కాదు) ఆ ట్యాంక్‌లోనే ఉన్న విశ్వంభరరావు శవాన్ని అతి జాగ్రత్తగా బయటకు తీసి ఆపరేషన్ టేబుల్‌మీద పడుకోబెట్టారు.
ఢిల్లీ నుంచి ఈ శవాన్ని బ్యాగ్‌లో పరిచి తెచ్చారు గదా.. బ్యాగ్‌కి టెంపరేచర్‌ని తట్టుకొనే శక్తి వుండదు. ఒక్కో డిగ్రీ వేడి పెరిగేకొద్దీ – క్షణాల మెండ్రెన్స్‌కి నష్టం వాటిల్లుతుంది. ఆర్గానిజమ్ కణాల పొరలు నాశనమవుతాయి. ఎంజైమ్స్, కెమికల్స్ కూడా పాడయిపోతాయి.
ఇప్పుడు మనమీ శవాన్ని రివార్మ్ చేసేటప్పుడు ఆ నష్టం మరింతగా జరగవచ్చు. బీ అలర్ట్.. చాలా అప్రమత్తంగా వుండాలి మనం. ఇది అతి ముఖ్యమైన వ్యక్తి శరీరం అని మర్చిపోవద్దు.
ఆర్టిఫిషియల్ లంగ్ రెస్పిరేటర్ కండీషన్‌లోనే వుంది గదా?” అడిగింది విజేత చేతులకు సర్జికల్ గ్లౌస్ వేసుకుంటూ.
“కిడ్నీ మెషిన్.. ఆర్టిఫిషియల్ లిక్విడ్ క్రిస్టల్స్ పల్మ్‌నరీ ఎడీమా…?” తిరిగి అడిగింది విజేత.
“ఎవ్విరిథింగ్ ఓకే డాక్టర్…” చెప్పాడు బయాలజిస్ట్ వినయంగా.
“గుండెని స్టార్ట్ చేయటానికి న్యూరల్ డేమేజ్ ఏమైనా జరిగిందేమో?” అడిగాడు అక్కడే వున్న మరో డాక్టర్.
“కొద్ది నిమిషాలు ఆక్సిజన్ లేనంత మాత్రాన న్యూరాన్స్ నష్టపడవు. అప్పుడు సర్క్యూలేటరీ సిస్టమ్ మాత్రమే పాడయిపోయి మూసుకు పోతుంది. నో ప్రాబ్లం…” అంటూ విజేత శవం మీదకు వంగింది.
అంతే ఆ మరుక్షణం…
మృత్యువు మీద దండయాత్రకు సిద్దమైపోయారు మృతసంజీవని సిబ్బంది…
క్రయోనిక్‌గా మార్చిన విశ్వంభరరావు, దివ్యానందస్వామిల శవాలకు ఒకేసారి ఆపరేషన్స్ ప్రారంభమయ్యాయి.
విశ్వంభరరావు శవానికి డా!!విజేత ఆధ్వర్యంలో అపరేషన్ ప్రారంభం కాగా, దివ్యానందస్వామి శవానికి డా!! సమీర్ ఆపరేషన్ చేయడానికి పూనుకున్నాడు.
 
 
*                      *                      *                      *
 
 
చేతి గడియారం వైపు చూసుకుంది డా!!విజేత
సరిగ్గా 10-10 నిమిషాలైంది…
వరసగా కంప్యూటర్ మానిటర్స్… రకరకాల రంగుల్లో స్క్రీన్స్ బాడినంతా ఎక్స్ రే  తీస్తూ, ప్రతి అవయవంలోని భాగాన్నీ ప్రత్యేకంగా చూపించే స్పెషల్ మెషీన్… డిఫెక్ట్ ఎనలైజ్ చేసి చూసేందుకు అవసరమైన, అతి ఖరీదైన ఇంపోర్టెడ్ సోఫిస్టికేటెడ్ మెషినరీ…
పోర్టబుల్ ఐస్‌బాక్స్, స్లయిండ్ రాడ్స్‌లైన్, స్టీల్‌లాంప్స్… హార్ట్ లంగ్ మెషీన్స్… కార్డియాక్, పుల్మనరీ రినస్కిట్‌టర్, బ్లడ్‌గాస్ ఎనలైజర్, ఊండ్ కాటెరైజర్, బ్లడ్ కూలింగ్ సిస్టమ్.
ఆక్సిజన్‌ను పంప్ చేసే మిషన్‌ను ఆన్ చేసింది విజేత. ఇంకోపక్క వరసగా వేలాడుతున్న బ్లడ్ బాటిల్స్‌లో ఒక బాటిల్ వైర్‌ని, శవానికి కనెక్ట్ చేసిందామె.
బాటిల్‌లోని బ్లడ్ నెమ్మదిగా, నెమ్మదిగా, బిందువు, బిందువుగా కిందకు దిగడం స్పష్టంగా కనిపిస్తోంది.
ఆ రక్తపు బిందువులు నెమ్మదిగా ప్రయాణం చేస్తూ శరీరంలోకి వెళుతున్నాయి.
చర్మలోని టిష్యూల్లోకి క్రమంగా రక్తం చేరుతోంది…
ప్రతి ఒక్క టిష్యూల్లోనూ రక్తం చేరాలి. కంప్యూటర్ స్క్రీన్ మీద, టిష్యూ లోపలి భాగాలను నిశితంగా గమనిస్తోందామె.
బుల్లెట్ల ధాటికి బాగా నలిగిపోయిన విశ్వంభరరావు శరీరంలోని చాలా టిష్యూలను సరిచేసింది.
శరీరంలోని ఉష్ణోగ్రత తగ్గిన సమయంలో టిష్యూ కణాలు డీహైడ్రెట్ కాకుండా, పగిలిపోకుండా మైనస్ 190 డీగ్రీల దగ్గర శరీరాన్ని అదుపులో వుంచిందామె.
అప్పటికి బుల్లెట్ గాయాలకు పాడైన శరీరంలోని భాగాలకు పోస్ట్ ఆపరేషన్ చేసింది. ఆ భాగాల్లోకి రక్తం వెళుతోందా లేదా అనేది నిశితంగా గమనిస్తోందామె.
కాళ్ళు, చేతులు, హృదయం, మెదడు.. సన్నని తల వెంట్రుక కన్నా చిన్నవైన నరాల్లోకి రక్తం ప్రవహించడం.. చాలా విచిత్రమైన దృశ్యం…
ఒక పక్క అవసరమైన హీట్‌ని బాడీకి సరఫరా చేసే మిషన్‌వేపు చూస్తోంది. ఆమెకది అష్టావధానంలా వుంది.
ఆమె మొహమంతా చెమట బిందువులతో నిండిపోయింది.
తోలుతిత్తిలోకి గాలి ఊదడం లాంటి ప్రక్రియే…
ఒక భారీ యంత్రం పనిచేయడానికి చిన్న మిషన్ చాలు.. అందుకే మొత్తం శరీరానికి కేంద్ర స్థానమైన హృదయంలోని సున్నిత నరాలవైపు బ్రెయిన్లో చిక్కుపడిపోయిన దారాల్లా వున్న నరాలవైపు… ఆసక్తిగా చూస్తోంది విజేత.
హై ఓల్టేజి లైట్లను డిమ్ అండ్ డిప్ చేస్తోంది.
రెండు జీవకణాల సంయోగమే ఒక సంభవానికి పునాది… ఆ జీవకణాలు ఎక్కడ ఏ పద్ధతిలో కలుస్తున్నాయి..?
అదే విశ్వరహస్యం…
ఏ జీవకణాలు మనిషి చైతన్యానికి కారణమౌతున్నాయి…? కళ్ళకు తగిలించుకున్న స్పెషల్ లెన్స్‌ల ద్వారా ఒక కణం, ఇంకో కణం కలుస్తున్న అపురూప దృశ్యాన్ని చూస్తోందామె.
మృత్యువును జయించే జీవకళిక ఆ సంభవమే, ఆ సంయోగమే? మహా నిశ్శబ్దం…
మహా సముద్రం అడుగున ఒక లేత మొక్క ఊపిరి పీల్చుకోడానికి సమాయత్తమౌతున్న మహాద్భుత దశ…
తరతరాల్నించీ, యుగయుగాల నుంచీ, విశ్వగోళంలో ప్రతి అణువునూ శోధించిన మానవ విజ్ఞాన శాస్త్రం ఎదురుచూస్తున్న అన్వేషణ…
దిగంతాల చివర, ఆకృతి రహితమైన చైతన్యశక్తి అణువులుగా, పరమాణువులుగా విడిపోతూ పయనిస్తున్న నిశ్శబ్ద కోలాహలం..
హిమాలయాల్లోని నిబిడీకృత మోక్ష రహస్యం వెనుక నిక్షిప్తమైన శోధన…
మానవ వజ్ర సంకల్పం ముందు ప్రకృతి ఓటమిని అంగీకరిస్తున్న దశ!
ప్రకృతి రహస్యం అగ్ని పర్వతంలా ఫటాల్మని పేలిపోయే ముందు ఆవరించిన నిశ్శబ్దం..
నిశ్శబ్దం.. నిశ్శబ్దం.. నిస్తేజం… నీరవం.. నిబిడాంధకారం….
ఒక పక్క ఆర్టిఫిషియల్ రెస్పిరేటరీ సిస్టమ్ పని చేసుకుపోతుంటే-
మరోపక్క డెడ్‌బాడీ టెంపరేచర్‌ని క్రమంగా పెంచుతూ పోతోంది విజేత. అలా టెంపరేచర్‌ని పెంచే కొద్దీ లంగ్స్‌లు చేరే ద్రవాలు అదుపులో వుండేలా చూసుకుంటోంది.
“డాక్టర్! ప్రాంక్రియాస్‌లో డామేజీతో బ్లడ్ గ్లూకోజ్ పెరుగుతోంది. ఎలక్ట్రోలైట్స్ ఫన్నీగా ప్రవర్తిసున్నాయి…” ఆపరేషన్‌లో పాల్గొన్న మరో డాక్టర్ అన్నాడు ఒకింత ఆందోళంగా-
“డోంట్‌వరీ! ఎలక్ట్రోలైట్స్‌ని సరిచేయి. ఆటోమేటిగ్గా గ్లూకోజ్ ఆగిపోతుంది…” అంది విజేత మానిటర్‌లో లంగ్స్ మూమెంట్స్‌నే అబ్జర్వ్ చేస్తూ.
తనకు సహకరిస్తున్న మిగతా సిబ్బందికి సూచనలిస్తున్నా, తన పని మాత్రం తను చేసుకుపోతూనే వుంది డా!! విజేత.
అప్పటికి ఆపరేషను ప్రారంభమయి నాలుగు గంటలయింది. ఆపరేషన్ థియేటరుకి పక్కనున్న హాల్లో రుషి, భారతి మొఖాల్లో గూడుకట్టుకున్న ఆందోళనతో అటూ యిటూ పచార్లు చేస్తున్నారు. ఆ ఏ.సి.హాల్లో కూడా వారికి చెమటలు పట్టేసున్నాయి.
గంటల తరబడి నిలువు కాళ్ళమీద నిలబడి ఆపరేషన్ చేయటం విజేత కలవాటే.. కానీ ప్రస్తుతం ఆపరేషను నిర్వహిస్తున్నది ఒక గొప్ప నాయకుడి బాడీకి… ఆ ఆలోచనే ఆమెని ఉద్రిక్తతకి గురిచేస్తోంది.
“అల్ఫా రిథమ్ స్ట్రాంగ్‌గా వుందా?” విజేత అడిగింది అంత ఒత్తిడిలోనూ గుర్తుపెట్టుకుని.
“ఉంది మేడమ్…!” ఒక డాక్టరు సమాధానమిచ్చాడు.
“గుడ్! బ్రెయిన్ వేవ్స్ ప్రయత్నించు” అంది విజేత. ఇంకా లంగ్స్ మూమెంట్స్‌నే సీరియస్‌గా చూస్తూ.
ఆ డాక్టర్ వెంటనే విశ్వంభరరావు తలకి కనెక్ట్ చేయబడ్డ ఎలక్ట్రోడ్స్ స్క్రీన్‌వైపు చూశాడు. నల్లటి స్క్రీన్‌పై అస్పష్టంగా నీలపురంగు గీత… నిలువు గీత… అంతలోనే స్క్రీన్‌పై నిలువు గీత స్థానంలో అటూ యిటూ కదులుతూ నీలం రంగులో వేవ్స్…
“ఫెంటాస్టిక్ డాక్టర్.. అల్ఫారిథమ్ ఇప్పుడు చాలా స్ట్రాంగ్‌గా వుంది” అన్నాడో డాక్టరు వుద్వేగంతో.
విజేత పెదవుల మీద సన్నటి నవ్వు.
విజయానికి చేరువవుతున్న ఫీలింగ్ తాలూకు నవ్వది.
చేతి గడియారం వైపు చూసుకుంది విజేత.
లబ్‌డబ్.. లబ్‌డబ్…. లబ్‌డబ్ గుండె చప్పుడు…
తన గుండె చప్పుడు తనకే వినిపిస్తున్న వింత పరిస్థితి..
ఆమె కళ్ళు చురుగ్గా కంప్యూటరు స్క్రీన్స్‌వైపు చూశాయి.
అది…
తన గుండె చప్పుడు కాదని తెలుసుకోడానికి ఆమెకు ఒకే ఒక క్షణం పట్టింది.
వెంటనే ఎలర్టయింది విజేత.
“క్విక్.. గివ్ షాక్ మెసేజ్…” అజ్ఞాపించింది విజేత
పక్కనున్న డాక్టర్ వెంటనే ఇంజక్షన్ అందుకున్నాడు.
“కమాన్ క్విక్.. మానిటర్లో పి.హెచ్ తగ్గుతూ వస్తోంది..” ఉద్వేగంగా అరిచింది విజేత.
డాక్టరు వెంటనే ఆయన గుండెలోంచి కుడి వెంట్రికల్‌లోకి సోడియమ్ బై కార్బ్‌ని ఇంజెక్ట్ చేసింది.
విజేత తనకి ఎదురుగా ఉన్న లైఫ్ సైజ్ బాడీ స్కాన్డ్ మానిటర్‌ల్లో అంతా చూస్తూనే వుంది.
ఇంజెక్షన్ ఇవ్వటం పూర్తికాగానే విశ్వంభరరావు గుండెల మీద రెండు అరచేతుల్ని ఆనించి మర్దన చేస్తూ-
“ఐ.వి. ద్వారా ఎపినెప్రీన్ ఎక్కించండి.. .క్విక్” అంది తిరిగి విజేత.
డాక్టరు వెంటనే ఎపినెప్రీన్ మందును ఎక్కించాడు. క్షణాలలో గుండె కుదుటపడింది.
అప్పుడు రిలక్స్డ్‌గా ఫీలయింది డా!!విజేత.
కొద్ది క్షణాలు గడిచాయి.
ఆపరేషన్ థియేటర్లోని డాక్టర్లు అంతా ఉత్కంఠని ఊపిరిగా చేసుకుని, క్షణమొక యుగంగా చూడసాగారు.
అప్పుడు…
ఒక్కసారిగా కంప్యూటరు స్క్రీన్స్ అన్ని పనిచేయదం ప్రారంభించాయి
విజేత కళ్లు విశ్వంభరరావు శవంవైపు చూశాయి విస్మయంగా.
అంతవరకూ యంత్రాల సహాయంవల్ల నరాల్లో ముందుకెళ్ళిన రక్తం… యంత్రాల సహాయం లేకుండా నరాల్లో పరుగెడుతోంది.
ఉరఃపంజరంలోంచి ఉద్భవిస్తున్న వింత ధ్వని.
ఆ ధ్వనిని రికార్డ్ చేయడానికి సిద్ధంగా ఉంచిన మెషిన్‌ని ఆన్ చేసింది.
లబ్‌డబ్, లబ్‌డబ్, లబ్‌డబ్….
చిన్నగా చిన్నగా విజేత పెదవుల మీద చిరునవ్వు. ఆ నవ్వు అలా పెరిగి పెరిగి పెద్దదయింది.
“డాక్టర్! ఉయార్ సక్సెస్….” పెద్దగా కేక వేసింది ఆమె.
మానవుడు పరిపూర్ణంగా మృత్యువు మీద సాధించిన విజయానికి తొలిమెట్టు అది.
“ఎట్‌లాస్ట్… ఉయ్… గాట్ ఇట్” అలవికాని ఆనందంతో సమీర్ రెండు చేతుల్నీపట్టుకుని చెప్పింది ఆమె.
సమీర్ పరిస్థితి అంతకు రెండింతలు వుంది.
విజేత కళ్ళల్లో కన్నీళ్ళు.. ఆ కన్నీళ్ళ వెనక ఎన్నెన్నో సుదీర్ఘ రాత్రుల తపన వుంది.
విజేత గబగబా లేబరేటరీలోని అలారమ్ బటన్‌ని ప్రెస్ చేసింది
ఆ కనెక్షన్ సవ్యసాచి పర్సనల్ రూమ్‌లో వుంది. ఆ సిగ్నల్‌ను అందుకున్న…
సవ్యసాచి, మిగతా డాక్టర్స్‌తో సహా లేబరెటరీ వైపు పరుగులు తీశాడు. ఆ విషయం తెలుసుకున్న రుషి, భారతి అనూహ్యమైన ఆనందోద్వేగానికి గురయ్యారు.
రచన: భవాని ఫణి

 
అవును, ఎవరికోసం బ్రతకాలి
హరివిల్లువంటి ఉనికి లేని  ప్రేమ కోసం,
ఎండకి ఎండుతూ వానకి తడుస్తూ
ఎంతకాలం ఎదురుచూడాలి?
 
నమ్మకమనే కనిపించని  కొక్కానికి
జీవితాన్ని ఎన్నిసార్లు  వ్రేలాడదీయాలి
ఎండమావిలా ఊరించే సంతోషం కోసం
ఎంత దూరమని పరుగులు తియ్యాలి?
 
అడుగడుగునా ఎదురయ్యే అవమానాల్ని
సమాజపు అంగడిలో కొనుక్కుని మరీ
ఈ దేహానికి ఎందుకు తగిలించుకోవాలి
మనసుని ఎందుకు అయినకాడికి అమ్ముకోవాలి?
 
తనది కాని కాంతిని దొంగిలించి
వెన్నెల సృష్టికర్తనని ప్రగల్భించే చంద్రుడిలా
లేని గొప్పల్ని డప్పు కొట్టి వినిపించే
మూర్ఖులతో కలిసి ఎందుకు సహవాసం చెయ్యాలి?
 
గింజలు చూసి వచ్చి వలలో చిక్కి
వేటగాడి చేతిలో ప్రాణాలు కోల్పోయిన పక్షిలా
తియ్యని కబుర్లు చెప్పే మోసగాళ్ళ నయవంచనకి బలై
చచ్చిన మనసుతో ఎందుకు జీవచ్ఛవమై బ్రతకాలి?
 
గెలుపు నావ నెక్కితే
చప్పట్ల జడివాన  కురిపించిన ఈ జనం
ఓటమితో మునిగిపోతున్నప్పుడు
రాళ్లు విసురుతుంటే ఎలా తట్టుకోవాలి?
 
ఉరుకులు పరుగులు పెట్టే
తెల్లని మేఘాల వంటి ఈ మనుషులు విసిరే
జాలి చూపుల  చినుకుల కోసం ఎదురుచూస్తూ
ఒంటరితనపు దాహార్తితో ఎంతని అలమటించాలి?
 
అందుకే చచ్చిపోయాను…..
 
ఆరిపోయిన దీపం విలువ
చీకటి చూపించినట్టు
ప్రాణాన్ని నింపుకున్న
నా దేహం గొప్పతనాన్ని
నా శవమైనా చెబుతుందని
 
ఏమీలేని శూన్యాన్ని
కౌగిలించుకునేలా చేసిన ఈ క్రూర జీవితం
మరో హత్య చేసేముందైనా
మరికాస్త ఆలోచిస్తుందని
 
వెలుగు మీద పిచ్చి భ్రమతో
ఆత్మార్పణ  చేసుకున్న దీపపు పురుగులా
కాస్తంత ఆదరణ కోసం మరణాన్ని
నిర్భయంగా హత్తుకున్న నేను….
 
మీరు ఈ రోజు కార్చే
కన్నీటి కాలువల్లో
పడి కొట్టుకుపోతున్న
ఆ శరీరంలో….  లేనే  లేను !!!!
 
రచన: తిలక్ బొమ్మరాజు
 
పదాలను పేర్చనా
బాధలను కూర్చనా ఇప్పుడిక్కడ
 
నువ్వొదిలేసిన ఈ దేహాన్ని
ప్రేమించనా
నన్నుగా మిగిల్చిన
నీ జ్ఞాపకాలనా?
 
అప్పుడెప్పుడొ[ నా పక్కన
కూర్చున్నావు…
ఇప్పటికీ ఆ గుర్తులలానె` ఉన్నాయి
గుండె సంధుల్లో ఎవరొ[ అచ్చుపోసినట్టు
 
నీకే …
పున్నమిలో అడవి
నవ్వినట్టు ఉంటావు గోముగా
నేను మాత్రం ఒంటరిగానే మిగిలాను
రెక్కలు  తెగిన పక్షిలా
ఇంకా నీ ఊహలనే దిద్దుతూ
 
ఎన్నిసార్లు నువ్వున్నటుగా రమిస్తానొ లెక్కే లేదు…
 
ప్రతి రాత్రి ఎన్ని స్వప్నాలను
స్ఖలిస్తానో కన్నీళ్ళుగా
నిన్ను తలుచుకుంటూ
నాకింకా నీ పాదాల స్పర్శ గుర్తే
నాపై నడిచెళ్ళినట్టు
 
ఎక్కడో ఉంటావు
నన్ను మాత్రం పిలుస్తూనే
చలింపచేస్తావు
స్తంభించిన ఈ హ్రుదయంలో స్పందనవై…
 
 
ఉమ్మడిశెట్టి సాహితీ ఎవార్డు 2013 కోసం రాష్ట్రంలోని కవులనుండి కవితా సంపుటాలని ఆహ్వానిస్తున్నట్టు ఎవార్డు వ్యవస్థాపకులు డాక్టర్ రాధేయ ఒక ప్రకటనలో తెలియజేశారు.
ఎవార్డు పరిశీలన కోసం 2013 లో ప్రచురింపబడిన కవితాసంపుటాలను మాత్రమే పంపాలి.
ఎంపికైన ఉత్తమ కవితాసంపుటికి మూడువేల రూపాయల నగదు మరియు షీల్డుతో కవికి సత్కారం ఉంటుంది.
28-02-2014 తేదీ లోగా నాలుగు ప్రతులు డాక్టర్ రాధేయ, కవితానిలయం, 13-1-606-1, షిర్డీ నగర్, రెవెన్యూ కాలనీ, అనంతపురము అనే చిరునామాకు పంపగలరు.
వివరాలకోసం 9985171411 email: radheyavummadisetty@gmail.com
 
Jyothivalaboju
Chief Editor and Content Head
మాలిక పత్రిక తరఫున రచయితలకు, పాఠకులకు నూతన సంవత్సర శుభాకాంక్షలు …హాసం ప్రచురణలనుండి వెలువడిన కొన్ని అపురూపమైన రచనలను మాలిక పత్రికలో సీరియల్స్ గా మొదలవుతున్నాయి.  ఈ కొత్త సంవత్సరంలో మిమ్మల్ని మెప్పించే మరిన్ని మంచి రచనలు అందించగలమని హామీ ఇస్తూ ఈ జనవరి నెల సంచికలోని అంశాలు..
మీ రచనలు ఫంపవలసిన చిరునామా  editor@maalika.org
1. స్తుతమతియైన ఆంధ్రకవి
2.  విజయగీతాలు – 1
3.  అండమాన్ డైరీ – 1
4. హ్యూమరధం – 1
5. పారశీక చందస్సు -7
6.  మాలిక పదచంద్రిక 
7. సంభవం – 8
8. అనగనగా బ్నిం కధలు – 6
9. మౌనరాగం – 3
10. ఆలోచింపజేసే ప్రకటన
11.  ధనుర్మాసము – వైకుంఠ ఏకాదశి 
12.  Gausips – గర్భాశయపు సమస్యలు – 2
13. స్ధితి
14. అల్లసాని వారి అల్లిక 
14. విరించి బాబా
15. యేదోకటి చేసెయ్యాలంతే
16. గాయంతాం త్రాయతే
 
 
రచన: ఏల్చూరి మురళీధరరావు 
ధూర్జటి కవిత్వంలో మాధురీమహిమ: తెనాలి రామకృష్ణుని చమత్కారపూరణ
 
 
 
తెలుగు సాహిత్యంలో సుప్రసిద్ధమైన కథ ఇది: ఒకరోజు శ్రీకృష్ణదేవరాయలు నిండుసభలో మహాకవి ధూర్జటి కావ్యగానం విని అపూర్వమైన పారవశ్యాన్ని పొంది, ఆ కూర్పులోని తీయదనానికి కారణం తెలిసికొనగోరి విద్యాపరిషత్తులోని విద్వత్సభ్యులను ఉద్దేశించి ఈ పద్యపరిప్రశ్నను అడిగాడట:
“చ. స్తుతమతియైన యాంధ్రకవి ధూర్జటి పల్కుల కేల కల్గె నీ
యతులితమాధురీమహిమ?”
అని. రాయల వారిచ్చినది చంపకమాల పద్యంలో ఒకటిన్నర పాదాలకు వ్యాపించి, సమస్య వలె కనుపించటంతో ఆయన మనోగతానికి అనుగుణమైన సమాధానం ఏమని చెబితే ఆయనకు నచ్చుతుందో సద్యఃకృతంగా తోచక పరిషత్తులోని పండితులు మౌనంగా ఉండిపోయారట.
అప్పుడు తెనాలి రామకృష్ణుడు లేచి, “రాజా, నాకొక పక్షం రోజులు వ్యవధినిస్తే గ్రంథమంతా చదివి, విషయం పూర్వాపరాలను సేకరించి, ఈ ప్రశ్నకు తగిన సమాధానం ఊహించి, దేవర వారి చిత్తానికి విన్నవించుకొంటాను” అని, మొత్తానికి రాయలవారిని సమ్మతింపజేశాడట.
ఆ రోజునుంచి రామకృష్ణుడు కొలువుకు వెళ్ళటం మానివేశాడు. తెల్లవారుజాముననే మారువేషం వేసుకొని ధూర్జటి గారింటికి బయలుదేరటం, ఆయన దినచర్యను కనిపెట్టటం మొదలుపెట్టాడు. ధూర్జటి ప్రతినిత్యం పంచపంచ ఉషఃకాలాన లేచి, కాలకృత్యాలను ముగించుకొని, శివదీక్షకు కూర్చొని ఒకటొకటిగా స్తోత్రనివేదనం, భస్మస్నానం, భస్మధారణం, రుద్రాక్షధారణం, సంధ్యావందనం, లింగార్చనం, ఇష్టదేవతారాధనం, నైవేద్యం పూర్తికాగానే కొద్దిసేపు విశ్రమించి, ఆ తర్వాత భోజనభాజనాదులు ముగించుకొని, ఆస్థానప్రవేశానికి ఆవశ్యకమైన తీరున పండితవేషాన్ని ధరించి కొలువుకు వెళ్ళి వస్తుండటం, ఇంటికి రాగానే మరుసటినాడు సభలో వినిపించవలసిన గ్రంథభాగానికి సమాయత్తమవుతుండటం మూలాన రామకృష్ణుడికి పెద్దగా పనికివచ్చే ఆచూకీలేవీ పొడచూపలేదు.
పక్షాంతం కావచ్చే సమయానికి – అన్నాళ్ళుగా పడుతున్న శ్రమంతా బూడిదలో పోసిన పన్నీరై, రాజుగారికిచ్చిన మాట తప్పేట్లున్నదని భయపడుతున్న తరుణంలో రామకృష్ణుడు ఎదురుచూస్తున్న సమయం రానే వచ్చింది. ధూర్జటి కొలువు నుంచి తిరిగి రాగానే కొంతసేపు సేదతీరి, మునిమాపు వేళయేసరికి డాబు, దర్పం మీరిన భోగరాయవేషాన్ని ధరించి, ఇంటినుంచి బైటపడి, పదే పదే అటూ యిటూ చూసుకొంటూ – నాగవాసం దారి పట్టాడట. రామకృష్ణుడు ఆయనను అనుసరిస్తూ ఆయన ఇంటిలోకి వెళ్ళాక, బయట అరుగుమీద చేతిని తలక్రింద దిండుగా అమర్చుకొని రాత్రంతా అక్కడే తీరికగా విశ్రమించాడట. ధూర్జటి తెల్లవారుజామున తలుపు తెరుచుకొని బయటికి వచ్చి, అరుగుమీదున్న రామకృష్ణుణ్ణి చూసి గుట్టు రట్టయిందని గ్రహించి, ఇక చేసేదేమీ లేక, దైవంమీద భారంవేసి ఇల్లు చేరుకొన్నాడట.
ఆ మధ్యాహ్నం రామకృష్ణకవి పేరోలగంలో అడుగుపెట్టి, రాయల వారిచ్చిన సమస్యను పూర్తిచేశాడట:
 
“స్తుతమతియైన యాంధ్రకవి ధూర్జటి పల్కుల కేల కల్గె నీ
యతులితమాధురీమహిమ?”
“… హా! తెలిసెన్; భువనైకమోహనో
ద్ధతసుకుమారవారవనితాజనతాఘనతాపహారి సం
తతమధురాధరోదితసుధారసధారలు గ్రోలుటం జుమీ.”
 
అని. ఆ పూరణలోని అంతరార్థం ఎంతో కొంత నలుగురికీ తెలిసినదే కనుక రాయలవారు, రాయలవారిని చూసి సదస్యులు నవ్వారట. చేసేదేమీ లేక ధూర్జటి కూడా నవ్వి తలవంచుకొన్నాడట.
 
సమస్యలోని పరిశీలనీయాంశాలు
స్మరణోత్సవంగా ఉన్న ఈ కథానకాన్ని ప్రఖ్యాత విమర్శకులు శ్రీ గురజాడ శ్రీరామమూర్తి గారు మొట్టమొదట 1876లో ‘ప్రబంధకల్పవల్లి’ పత్రికలోనూ, ఆ తర్వాత 1893లో వావిళ్ళ వారు అచ్చువేసిన తమ ‘కవిజీవితములు’ సంపుటంలో కొద్దిపాటి మార్పుతోనూ ప్రకటించారు. నా దగ్గరున్నది 1918 నాటి దాని పునర్ముద్రిత ప్రతి. నేను చిన్నప్పుడు విన్నప్పటి రూపాన్ని ఇక్కడ ఉదాహరించాను.
పై విధంగా పద్యంలోని ఛందోనుసారం ఒక పాదాన్నో, పాదార్థాన్నో; లేక రెండు, మూడు పాదాలను సైతమో పృచ్ఛకుడు అన్వయరహితంగానో, అర్థోక్తిగానో,  ప్రశ్నార్థకంగానో నిలిపి, పరిశిష్టభాగాన్ని అర్థవంతంగా పూరించమని ఇచ్చిన అసమాపకవాక్యాన్ని ‘సమస్య’ అంటారు. సాధారణంగా నాలుగవ పాదాన్ని సమస్యగా ఇవ్వటం ఉంటుంది కాని, నిజానికి పృచ్ఛకుడు ఏ పాదంలో ఎంత భాగాన్నైనా ఇవ్వవచ్చును.
పైని శ్రీకృష్ణదేవరాయలు ఇచ్చినది సమస్య అనుకొంటే, దానికి లాక్షణిక పరిభాషలో ‘ప్రథమపాదాదిగత కవిజన ప్రతివచనీయము’ అని పేరు. పూరయిత ఆ పాదాన్ని కొనసాగించి దత్తార్థాన్ని యథోచితంగా పరిపూర్ణించాలన్నమాట.
స్తుతమతి యైన “ఆంధ్రకవి”
సమస్యను వినగానే మన మనస్సులను ఆకర్షించే ముమ్మొదటి విషయం ధూర్జటి గారిని ఉద్దేశించి కృష్ణరాయల నోట వెలువడిన “స్తుతమతి యైన ఆంధ్రకవి” అన్న విశేషణం.
‘స్తుతమతి’ అన్నాడు సరే, ‘ఆంధ్రకవి’ అనటం దేనికి? ఏమీ, ధూర్జటికి సంస్కృతభాషానిరంకుశమహాప్రభుత్వం అలవడలేదా? రాయలు ఆయన సంస్కృతభాషానిరంకుశమహాప్రౌఢిని గుర్తించనే లేదా? తెలుగు కవులకు సామాన్యమైన అష్టభాషావిశారదత్వం ఆయనకు లేదనే ప్రభువు అభిప్రాయమా? ‘శ్రీకాళహస్తీశ్వర మాహాత్మ్యము’లో కన్నడపదాలు సైతం చోటుచేసుకొన్నాయి కదా, బహుభాషాకోవిదుడనేందుకు ఆ నూతనసంవిధానం నచ్చకపోయిందా? ‘సకలవాగ్విశారదుడు’ అనక వట్టి ‘తెలుగు కవి’ అన్న విశేషణంతో సరిపెట్టివేశాడా? సంస్కృత తమిళ కన్నడాదిభాషాకవుల మధ్య కేవలం సంజ్ఞాపనకోసం ‘ఆంధ్రకవి’ అన్నాడా? అని సందేహించేవారు తప్పక గుర్తింపవలసిన విషయం ఇది.
“ఆంధ్రకవి” అన్నది రాయల దృష్టిలో ఒక అపురూపమైన గౌరవం. ఆబాల్యం అధిగమించిన అమరభాషను కాదని, అందులో ఎన్ని కావ్యాలనో చెప్పినప్పుడు చెందిన సంతృప్తిని కాదని, తరతరాలుగా ఇంటిలో వెలిసిన తుళువాక్తతిని కాదని, కమనీయమైన కన్నడ కస్తూరిని కాదని, విష్ణుచిత్తీయ తమిళనిదేశాన్ని కాదని, ఆభిమానికమైన ఆంధ్రభాషకు పట్టాభిషేకం చేసి, భగవదిచ్ఛానుసారం ఆ భాషలో ఆముక్తమాల్యదా  మహాప్రబంధాన్ని విరచించిన రాయల నోట వెలువడిన అనర్ఘమైన గౌరవవాచకం అది. శ్రీకాకుళంలో విడిదితీరినప్పుడు ఆయనకు కలలో సాక్షాత్కరించిన శ్రీమహావిష్ణువు సైతం ఆయన దృష్టిలో “అంధ్రజలజాక్షుఁడు” కదా. ఆ అంధ్రజలజాక్షుడు “అంధ్రభాష యసాధ్యంబె! యందు నొక్క, కృతి వినిర్మింపు మింక మాకుఁ బ్రియంబు గాఁగ” అన్నాడు కదా. అంతే కాక, “తెలుఁ గ దేల? యన్న, (1) దేశంబు తెలుఁగు; (2) ఏను తెలుఁగు వల్లభుండ; (3) తెలుఁగొ కండ; (4) ఎల్ల నృపులు గొలువ నెఱుఁగవే బాసాడి, దేశభాషలందుఁ దెలుఁగు లెస్స.” అని – తానున్నది తెలుగు దేశం, తాను తెలుగు రాయలు, తెలుగు భాష మధురాతిమధురం, దేశభాషలలో తెలుగు లెస్స అని సర్వరాజన్యులు భాషిస్తుండగా నీకు మాత్రం తెలియలేదా? అని స్వయంగా ఆ భగవంతుడే నాతో అన్నాడని చెప్పుకొన్నాడు కదా, స్వప్నగతమైన ఆ భగవద్వాక్యాన్ని అమిత ప్రీతిపాత్రంగా తన ‘ఆముక్తమాల్యద’ కృతిలో నిలుపుకొన్నాడు కదా, ఆయన దృష్టిలో “ఆంధ్రకవి” అన్నది అంతటి మహనీయమైన విశేషం అన్నమాట. ఆయనే ఒకప్పుడు అల్లసాని పెద్దన గారిని పిలిచి, పెద్దచేసి, స్వారోచిష మనుసంభవానికి కృతిపతిత్వాన్ని అర్థించినపుడు ఆ మహాకవిని గురించి ఒకదానికంటె ఒకటి ఉత్తరోత్తరబలీయంగా విశేషణాలను పేర్కొంటూ, “(1) హితుఁడవు (2) చతురవచోనిధివి, (3) అతులపురాణాగమేతిహాసకథార్థ, స్మృతియుతుఁడవు (4) ఆంధ్రకవితా, పితామహుఁడవు – ఎవ్వ రీడు? పేర్కొన నీకున్” అని, తనయెడ ఆయనకు గల ఆప్తభావానికంటె, ఆ మహామహుని చతురవచఃకౌశలికంటె, నిఖిలపురాణశాస్త్రకోవిదత్వానికంటె బలీయస్తరంగా ఆంధ్రకవితాపితామహత్వాన్ని సాహితీమేరుశిఖరాగ్రాన అధివసింపజేశాడు కదా. నంది తిమ్మన గారు తనకు ‘పారిజాతాపహరణము’ కావ్యకుసుమాన్ని “పారిజాత, హరణ మనుకావ్య మొనరించె నంధ్రభాష, నాదివాకరతారాసుధాకరముగ” అని సమర్పించినపుడు ఎంతో సంతోషంగా   అందుకొన్నాడు కదా. “స్తుతమతి యైన యాంధ్రకవి ధూర్జటి” అన్న బిరుదాంకనంలో రాయలకు తెలుగు భాష అంటే అంతటి గౌరవం ఇమిడి ఉన్నదన్నమాట.
పాఠాంతరాల చిక్కుముడి
ముద్రితప్రతులలో కృష్ణరాయలు అడిగిన ప్రశ్నకు రెండు మూడు పాఠాంతరాలు కనబడుతున్నాయి. వాటి అర్థచ్ఛాయలలో కొంత వ్యత్యాసం ఉన్నది:
 
“చ.  స్తుతమతియైన యాంధ్రకవి ధూర్జటి పల్కుల కేల కల్గె నీ
యతులితమాధురీమహిమ?”
అన్నది గురజాడ శ్రీరామమూర్తి గారు చూపిన పాఠం.
 
“చ.  స్తుతమతియైన యాంధ్రకవి ధూర్జటి పల్కుల కేల కల్గెనో
యతులితమాధురీమహిమ?”
అని దీనికే కొద్దిపాటి మార్పుతో పాఠాంతరం ఉన్నది.
 
“చ.  స్తుతమతియైన యాంధ్రకవి ధూర్జటి పల్కుల కెట్లు కల్గె నీ
యతులితమాధురీమహిమ?”
అని మరొక పాఠం.
 
“చ.  స్తుతమతియైన యాంధ్రకవి ధూర్జటి పల్కుల కెట్లు కల్గెనో
యతులితమాధురీమహిమ?”
అని మరొకటి. ఈ నాలుగు పాఠాలలో అర్థసన్నివేశాన్ని బట్టి మొదటిది, రెండవది ఒక తీరున; మూడవది, నాలుగవది ఒక తీరున ఉన్నాయి. రెండవ దానిలో “ఏల కల్గెనో?” అన్నప్పుడు నిజానికి ధూర్జటి రాజసభలో ప్రత్యక్షంగా ఉండవలసిన అవసరం లేదు. ఆయన పరోక్షంలో కూడా రాజు, “ధూర్జటి గారి కవిత్వానికి ఇంత తియ్యదనం ఎందుకు వచ్చిందో” అనటానికి అవకాశం ఉన్నది. “స్తుతమతియైన యాంధ్రకవి ధూర్జటి పల్కుల కేల కల్గె – ఈ, యతులితమాధురీమహిమ?” అని ప్రశ్నించినపుడు  “ఈ” అన్న నిర్దేశార్థకం అప్పుడే చదువబడిన మధురమైన సన్నివేశానికి స్ఫోరకం. భువనవిజయ మహాసభలో  ధూర్జటి కవి కావ్యగానం జరిగినప్పుడు ధూర్జటి కవి సమక్షంలోనే ఈ సంభాషణ సాగినదనుకోవాలి. అందువల్ల “ఏల కల్గెనో, యతులితమాధురీమహిమ” కంటె “ఏల కల్గె నీ, యతులితమాధురీమహిమ” అన్న పాఠం మెరుగు.
పాఠాన్ని మరికొంత సూక్ష్మంగా విమర్శించి చూద్దాము. “ధూర్జటి గారి కవిత్వానికి ఇంతటి తియ్యదనం ఎలా వచ్చింది?” అని కృష్ణరాయలు ప్రశంసాపూర్వకంగా అడగటం విద్వజ్జనులున్న పరిషత్తులో అది సందర్భోచితమైన ప్రశ్న. “స్తుతమతియైన యాంధ్రకవి ధూర్జటి పల్కుల కెట్లు కల్గెనో, యతులితమాధురీమహిమ?” లేదా, “స్తుతమతియైన యాంధ్రకవి ధూర్జటి పల్కుల కెట్లు కల్గె నీ, యతులితమాధురీమహిమ?” అనటంలో రాజుకు కలిగిన గౌరవాతిశయం ధ్వనిస్తున్నది. ఆ విధంగా దానిని ప్రథమపాదాదిగతంగా ప్రశ్నించినప్పుడు ధూర్జటి గారి కవిత్వంలో అంతటి తీయదనం ఏ సంస్కారం వల్ల ఉప్పతిల్లిందో కవులు సార్థకంగా వివరింపవలసి ఉంటుంది.
కాని, అందుకు విపరీతంగా “ధూర్జటి గారి కవిత్వానికి ఇంతటి తియ్యదనం ఎందుకు వచ్చిందో?” అని కృష్ణరాయలు అడగటం విద్వజ్జనులున్న పరిషత్తులో మెచ్చుకోలుకైన ప్రశ్న అనిపించదు. “ఎలా వచ్చిందో?” అని గాక, కవులు “ఎందుకు వచ్చిందో?” చెప్పాలి. “స్తుతమతియైన యాంధ్రకవి ధూర్జటి పల్కుల కేల కల్గె నీ, యతులితమాధురీమహిమ?” అన్న ప్రశ్నలోనే పరిహాసానికి తగిన పునాది ఉన్నది. అటువంటి సూచన అక్కడ లేదని అనుకోవటం సాధ్యం కాదు. “ఎందుకు వచ్చింది?” అన్న ప్రశ్నలో ఉన్న ఆక్షిప్తి ధూర్జటి వ్యక్తిగతజీవితాన్ని కొంత స్పృశించేదిగానే కనబడుతుంది. అందరికీ తెలిసిన ఆ విధమైన స్వాభావికోదంతాన్ని ప్రసక్తించటం దేనికని కవులు నిరుత్తరంగా ఉండిపోవటం సహజమే. పైగా రాజు ఆ వ్యక్తిగతవిమర్శను ఎంతవరకు అనుమతించేదీ ఊహించటం కష్టం. ఆ శంకాసంకోచం లేని రామకృష్ణుడు కవి శృంగారవర్తనను వెలిపెట్టడం రాజు ప్రశ్నకు పరిణామస్వరూపమే. అనుమతి తీసికొని, పదిహేను రోజులు ఆగి చెప్పినా; అప్పటికప్పుడే సద్యఃస్ఫురితంగా ఆశుగతిని చెప్పినా – రాజు సూచ్యంగా సూచించినదే కనుక, వ్యక్తిగతజీవితాన్ని వెల్లడించే పూరణను వెలికి చెప్పటం భావ్యమే. కానప్పుడు అది నిండుసభలో మహాకవిని నిష్కారణంగా అవమానించినట్లే అవుతుంది. రాజుకు ఎంత మాత్రమూ సమ్మతిలేని కల్పనను ప్రవేశపెట్టినందుకు తదాగ్రహానికి గురికాకనూ తప్పదు.
అందువల్ల కృష్ణదేవరాయలు ధూర్జటికి అవమానాస్పదం కాగల విధంగా సమస్యను రూపొందించి, “స్తుతమతియైన యాంధ్రకవి ధూర్జటి పల్కుల కేల కల్గెనో, యతులితమాధురీమహిమ?” అని భువనవిజయ మహాసభలో అడిగి ఉండటం నిజమై ఉండదు. “స్తుతమతియైన యాంధ్రకవి ధూర్జటి పల్కుల కెట్లు కల్గె నీ, యతులితమాధురీమహిమ?” అనే అడిగి ఉంటాడు.
రాజు “ఏల కల్గె?” అని ప్రశ్నింపక “ఎట్లు కల్గె?” అని ప్రశ్నించి ఉన్నట్లయితే, “ఎట్లు” అన్న అవ్యయానికి “ఏ ప్రకారంగా” అన్న అర్థంతోపాటు “ఏల కల్గె?” అన్న ప్రశ్నకూడా అంతర్భావిగా లేకపోలేదు. అయితే, రాయలు “ఎట్లు కల్గె?” అని ప్రశంసాపూర్వకంగా అమితాదరంతో అడిగినప్పుడు అందుకు కవి ఆ మాధురీమహిమ ఎట్లా వచ్చినదీ చెప్పాలి గాని – కేవలం వాక్యపూర్ణతాసంపాదనకు ఆ సందర్భానికి తగని పరిహాసంతో కూడిన సమాధానం చెప్పి ఉండటం భావ్యం కాదు. పరిహాసం పవిత్రతను గుర్తించదని; తెనాలి రామకృష్ణుడు అపహాస్యానికి గాక చమత్కారానికి మాత్రమే ఆ పూరణను చేశాడని – మనము వాదంకోసం అంగీకరించినా, రాజు అపూర్వమైన పారవశ్యాన్ని పొంది తెలుసుకొనగోరిన “ఎట్లు కల్గె?” అన్న ప్రశ్నకు రామకృష్ణకవి చేసిన పూరణలో ఆ మాధురీమహిమ ఏ గురూపదేశలబ్ధంగా, ఏ మహాకృషిసమాసాదితంగా, ఏ జన్మాంతరసంస్కారగతంగా, ఏ భగవద్వరప్రసాదఫలంగా ఉదయించిందో కవిత్వపరంగా వివరించే సముచితమైన సమాధానం రాలేదని కూడా మనము గుర్తుంచుకోవాలి. అది రాజు స్వస్థితికి, ధూర్జటి సుస్థితికి అనువైన పరిణామం కాదు.
కనుక పద్యపాఠాన్ని మరింత జాగరూకతతో పరిశీలించి అర్థనిర్ణయం చేయాలని వేరే చెప్పనక్కరలేదు. ఆ నేపథ్యంతో ఆలోచించి, తెనాలి రామకృష్ణకవి ప్రతిపాదించిన పద్యార్థం ఏమిటో సరిచూద్దాము.
 
రామకృష్ణకవి పూరణ
పద్యాన్ని “హా! తెలిసెన్” అన్న ఉపక్రమణికతో మొదలుపెట్టడంతోటే రాజుకు, సదస్యులకు రామకృష్ణకవి చెప్పబోతున్నదేమిటో తెలిసిపోయి ఉండాలి. ఆ పద్యార్థాన్ని కూడా ఒకసారి చెప్పుకొందాము:
హా! తెలిసెన్ = అసలు సంగతి తెలిసిందండోయి! అని భావం. ఏమి తెలిసిందో చెప్పబోయే ఆ ఉదంతానికి “హా!” అన్న ప్రతిపదోక్తం ఆశ్చర్యార్థకంగానూ, ఆక్షేపసూచకంగానూ అమరింది.
భువన+ఏక = పధ్నాలుగు భువనాలను ఒక్క తీరున, మోహన = సమ్మోహింపజేసే; ఉద్ధత = ఔద్ధత్యాన్ని వహించిన (గర్వాన్ని కలిగిన); సుకుమార = కోమలులైన, వారవనితా+జనతా = వేశ్యకాంతలయొక్క, ఘన = విరహిజనుల అధికతరమైన, తాపహారి = మన్మథతాపార్తిని హరింపజేసే, సంతత+మధుర = నిత్యమధురమైన, అధర+ఉదిత = క్రిందిపెదవినుంచి ఉట్టిపడే, సుధారసధారలు = అమృతరసప్రవాహాలను; క్రోలుటన్+చుమీ = ఆస్వాదించటం వల్లనే సుమండీ! అని రాయలవారి ప్రశ్నకు సమాధానం.
 
సాలంకృతమైన సమాధానం
రాయలు తెలుసుకొనగోరిన రహస్యానికి సమాధానంగా రామకృష్ణకవి చేసిన పూరణ మనోహరంగా ఉన్నది. రాయలు మహాపండితుడు. మాధుర్యౌజఃప్రసాదాలనే కావ్యగుణాలలో ఒకటైన మాధుర్యాన్ని ‘మహిమ’ అన్న విభూతివిస్తారకమైన ఐశ్వర్యభావనతో జోడించి ‘మాధురీమహిమ’ అన్న పదబంధాన్ని సరిక్రొత్తగా సృజించటంలోనే ఆయన పాండిత్యవైభవం
వెల్లడయింది. ధూర్జటి గారి కవిత్వాన్ని మనన చేసినకొద్దీ ఆ మాధుర్యం ఊటలువారి ఆయనపైని గౌరవం మరింత మరింతగా పెరుగుతుందని చెప్పటానికి ‘స్తుతమతి అయిన ధూర్జటి కవి’ అన్న నిర్దేశంతో వాక్యోపక్రమం చేశాడు. ‘ఆంధ్రకవి’ అన్న బిరుదాంకనంతో ఆ గౌరవాతిశయాన్ని ఉన్నతోన్నతంగా ధ్రువీకరించాడు. భక్తికవిత్వానికి మాధురీమహిమను ప్రతిపాదించటమూ ఆయనకు గల లక్షణజ్ఞానానికి నిదర్శకంగానే అమరింది.
 
“ఆహ్లాదకత్వం మాధుర్యం శృఙ్గారే ద్రుతికారణమ్
కరుణే విప్రలమ్భే తచ్ఛాన్తే చాతిశయాన్వితమ్.”
 
అని మమ్మటుడు ‘కావ్యప్రకాశం’ (8: 3–4) లో నిర్వచించిన లక్షణవిషయం ప్రస్తావనకు రాగలదని తెలిసిన రామకృష్ణకవి తదనుగుణంగానే తన పూరణను నిర్వహించాడు. శృంగార వేదాంతాలను సామ్యభావంతో పరిష్కరించాడు.
రాయలు అడిగిన ప్రశ్న పద్యపూర్వార్ధంలో ఉన్నంత మాత్రాన అది పూర్వపక్షార్థం కాదు. పూర్వపక్షాశ్రయమైన సిద్ధాంతవిరోధకోటి లోనిది కాదు. అది ప్రశంసాపూర్వకమైన వాక్యోపక్రమం. అందువల్ల రామకృష్ణకవి యోగ్యయోగసామర్థ్యంతో, సిద్ధాంతానుకూలమైన తర్కంతో వాస్తవాన్ని నిర్ధారణ చేయవలసివచ్చింది.
రాయలు మాధురీమహిమ ఎట్లు కలిగెను? అని వ్యక్తీకరించినది సందేహం. దానికి రామకృష్ణకవి ఆ మాధురికి హేతువుగా అధరసుధారసాస్వాదనను ప్రతిపాదించాడు. ఆ అధరముయొక్క ధర్మవైశిష్ట్యాన్ని అమృతరసస్యందితగా నిరూపించాడు. “క్రోలుటన్ చుమీ” అన్న నిశ్చయంతో అదే అసలు హేతువు అని ముగించాడు. దీనికి నిశ్చయాంత సందేహాలంకారమని పేరు. “ఎట్లు కల్గెను?” అన్న ప్రశ్నలో “ఏల కల్గెను?” అన్న మరొక సందేహం అంతర్భావిగా ఉన్నది కదా. దానికి కూడా సమాధానం చెప్పాలి కనుక శ్లేషానుప్రాణితంగా సాదృశ్యహేతుకమైన అన్యార్థాన్ని నిక్షేపించాడు. రెండు అర్థాలలో ఏది ప్రధానం? అంటే, ఎవరి సంస్కారాన్ని బట్టి వారు ప్రధానార్థాన్ని గ్రహిస్తారన్నమాట.
తీయదనానికి ఆశ్రయమైనది వారవనిత క్రింది పెదవి. సుధారసధారలు చిప్పిల్లటానికి విషయభూతంగా కవి స్వీకరించిన వస్తువిశేషం అది. ఆ రసాస్వాదనం ధూర్జటి కవిత్వానికి తీయదనాన్ని అలవరించినదని చెప్పటం కవితాత్మకమైన భావన.
భువనైక+మోహన
భువనైక+మోహన
“భువనైకమోహన” అన్నప్పుడు రామకృష్ణకవి పూరణలో అర్థాంతరస్ఫురణ కూడా ఉన్నది. ‘మోహనము’ అన్నది మన్మథుని శస్త్రశక్తులలో ఒకటి. ఆ ప్రకారం ‘లోకాలన్నింటిని వశపరచుకొనే మన్మథుని సమ్మోహనశక్తియొక్క ఉద్ధతిని కలిగినప్పటికీ మిక్కిలి కోమలులైన వారవనితల ఘనతాపహారిసంతతమధురాధరోదితసుధారసధారలు’ అని పద్యాన్ని అన్వయింపవచ్చును.
ఘన+తాపహారి, ఘనతా+అపహారి
ఇందాక చెప్పుకొన్న అర్థానికి మారుగా “భువనైకమోహనో, ద్ధతసుకుమారవారవనితాజనతాఘనతాపహారి” అన్న సమాసాన్ని పుంలింగంగా గ్రహించి, దానిని ధూర్జటికి అన్వయించి, భువనైకమోహన = ఈరేడు లోకాలను సమ్మోహింపజేసే, ఉద్ధత = ఔద్ధత్యాన్ని వహించిన (గర్వాన్ని కలిగిన); వారవనితాజనతా = వేశ్యాంగనల; ఘనతా+అపహారి = గర్వాతిశయాన్ని పోగొట్టేవాడైన ధూర్జటిగారిచే; సంతత మధురాధర ఉదిత సుధారసధారలు క్రోలుటన్ చుమీ – అని మరొక అన్వయం కూడా సాధ్యమే.
“వారవనితాజనతా ఘనతా+అపహారి” అన్న విరుపులో వారవనితలకు అంతకాలం ఉన్న పరువు కూడా ధూర్జటి వాళ్ళ ఇంటికి వెళుతుండటం వల్ల తొలగిపోతుందనే వెక్కిరింత లేకపోలేదు. అదీ వ్యంగ్యార్థంలో భాగమే కాని, రామకృష్ణకవికి అనభిమతార్థం కాదు.
ఉద్ధత > ఉద్యత
“భువనైకమోహనో, ద్ధతసుకుమార” అన్నప్పుడు ‘ఉద్ధత’ అన్న ఆ విశేషణానికంటె ‘ఉద్యత’ అన్న అనుసంధేయార్థం కూర్పబడి ఉంటే పద్యాన్వయం ఇంకా సులభంగా ఉండేది. ప్రతిపాద్యార్థమూ మరింత ప్రశంసనీయంగా ఉండేది.
 
“… హా, తెలిసెన్! భువనైకమోహనో,
ద్యతసుకుమారవారవనితాజనతాఘనతాపహారి సం,
తతమధురాధరోదితసుధారసధారలు గ్రోలుటం జుమీ.”
అన్నప్పుడు, భువనైకమోహన = సమస్తభువనాలను ఒక్క తీరున (సౌందర్యాదిభిః ముగ్ధతాకరణే) సమ్మోహింపజేసేందుకు, ఉద్యత = పూనుకొన్న, వారవనితాజనతా = వేశ్యాంగనలయొక్క, ఘన+తాపహారి = (విరహిజనుల) అధికతరమైన మన్మథార్తిని హరింపజేసే, సంతతమధుర = నిత్యమధురమైన, అధర = క్రిందిపెదవినుంచి, ఉదిత = ఉదయించిన, సుధారసధారలు = అమృతరసప్రవాహాలను (ప్రథమకు ద్వితీయార్థం); క్రోలుటన్+చుమీ = ఆస్వాదించటం వల్లనే సుమండీ! అని స్పష్టమైన అర్థప్రతీతి సాధ్యమయ్యేది. వ్రాతప్రతులలో అటువంటి పాఠం ఉన్నదేమో పరిశోధించాలి.
 
పద్యపూరణ: ప్రామాణ్యవివేచన
రాయల కొలువులో ధూర్జటి కవిత ప్రశంసకు పాత్రమై, రాయలు పూరణీయంగా అడిగిన ఈ పద్యపాదం కథ కేవలం జనశ్రుతులలో వినబడే కట్టుకథ కాదని, పద్దెనిమిదవ శతాబ్ది తొలిపాదం నాటికే ఇది ఈ నోట ఆ నోట నాటుకొని ఉన్నదని ధూర్జటి వంశీయుడైన కుమార ధూర్జటి క్రీస్తుశకం 1710 ప్రాంతాల తన ‘కృష్ణరాయ విజయము’ అవతారిక (1-29)లో కృతిభర్త తనతో పలికిన వాక్యంగా గ్రంథస్థం చేసిన విషయాన్ని బట్టి తెలుస్తున్నది:
 
“స్తుతమతియైన యాంధ్రకవి ధూర్జటి పల్కుల కెట్లు గల్గెనో
యతులితమాధురీమహిమ” నా మును మీ పెదతాత చాల స
న్నుతిఁ గనెఁ గృష్ణరాయల మనోజ్ఞసభన్; విను, మీవు నట్ల – మ
త్కృతబహుమానవైఖరులఁ గీర్తి వహింపుము ధాత్రిలోపలన్!”
 
ఇందులో కుమార ధూర్జటి కృష్ణరాయల వాక్యాన్ని యథాతథంగా పేర్కొని ఉండటం వల్ల పై కథోదంతమంతా సత్యమేనని భావించటానికి వీలవుతున్నది. కృష్ణరాయవిజయం కృతిభర్త “స్తుతమతియైన యాంధ్రకవి ధూర్జటి పల్కుల కెట్లు గల్గెనో, యతులితమాధురీమహిమ” నా మును మీ పెదతాత చాల స, న్నుతిఁ గనెఁ గృష్ణరాయల మనోజ్ఞసభన్” అనటం వల్ల ఆ సమస్యకు రామకృష్ణకవి చేసిన పూరణ.
అయితే, రాజసభలో సమస్యను తెనాలి రామకృష్ణుడు ఒక్కడే పూరించాడో, పరిపరివిధాలైన ఇతరుల పూరణలు కూడా ఉండినవో తెలుసుకోవటానికి ఆధారాలు లేవు.
 
పద్యరచనాకాలం:
ధూర్జటి కృతులుగా మనకు లభిస్తున్నవి 1. శ్రీకాళహస్తీశ్వర మాహాత్మ్యము, 2. శ్రీకాళహస్తీశ్వర శతకము. సాహిత్యచరిత్రకారులు వీటి రచనాక్రమం ఇదేనని భావిస్తున్నా, వీటిలో ఏది మొదటిదో, ఏది తర్వాతిదో నిర్ధారించటానికి ప్రకటమైన ఆధారాలు లేవు. రెండింటి రచనాకాలాన్ని నిరూపించే ప్రామాణికమైన ఆధారమేదీ బయల్పడలేదు.
ధూర్జటి కృష్ణదేవరాయల అష్టదిగ్గజ కవిసమాజంలో ఒకడని కథాశ్రవణమే కాని, అందుకు సమకాలిక చారిత్రికాధారాలేవీ లేవు. కుమార ధూర్జటి కొడుకు లింగరాజకవి చెప్పిన ‘శ్రీకాళహస్తీశ్వర మాహాత్మ్యము’లో ఈ పద్యం ఉన్నది:
 
సీ.   శ్రీకాళహస్తిగౌరీనాథపదపద్మసద్భక్తియుక్తి నిశ్చలతఁ గాంచి
సారసుధాసారసరసోక్తిగుంభనఁ గాళహస్తిమాహాత్మ్యకథ నొనర్చి
కృష్ణరాయకిరీటకీలితమణిగణార్చితపదాబ్జద్వయశ్రీ వహించి
యాసేతుకాశీతటావనీఖ్యాతసత్కీర్తివిస్ఫూర్తిఁ జాలవెలసి
 
గీ.    ధరణిఁ జెలువొందె నే కవీశ్వరవతంస
రత్న మ మ్మహనీయు ధూర్జటిసుధీంద్రుఁ
దలఁతు జలనిధివీచికా కలకలాను
కారిభూరికవిత్వవాక్పటిమ గులుక.
ఇందులో చెప్పినట్లు కృష్ణరాయలు ధూర్జటి పాదాలకు సకిరీటంగా వంగి నమస్కరించిన సందర్భం ఎప్పటిదో లింగరాజకవి వర్ణించలేదు. కృష్ణరాయల పాలనాకాలానికి సుమారు రెండు శతాబ్దాల తర్వాత ఆయన ఉన్నాడు. ఎన్ని వివరాలను ఎంతవరకు తెలుసుకొన్నాడో చెప్పలేము.
క్రీస్తుశకం 1509 – 1524 సంవత్సరాల మధ్య శ్రీకృష్ణదేవరాయల ప్రాభవం జగద్విదితంగా ఉండిన రోజులలో ధూర్జటి కృతికర్తృత్వం సాగినట్లు కనబడదు. అల్లసాని పెద్దన, నంది తిమ్మనాదులకంటె కొంత ఆలస్యంగా ఆస్థానప్రవేశం చేసి, అక్కడి విలాసాలకు అలవాటుపడి, అదే సమయంలో రాయల కొలువులోని స్థితిగతులను పరిశీలిస్తూ, కావ్యరచనకు ఆవశ్యకమైన సాధనసామగ్రిని సమకూర్చుకొనే ప్రయత్నంలో ఉన్నాడేమో అనిపిస్తుంది. శ్రీకాళహస్తీశ్వర మాహాత్మ్యము ఆశ్వాసాంతగద్యలో తన కవితాలక్షణాలను ప్రస్తావింపక నిర్విశేషంగా “భవపరాఙ్ముఖ ధూర్జటి ప్రణీతంబైన” అని మాత్రం చెప్పి ఊరుకొన్నాడు. రాయల ఆస్థానంలో ఉన్న తరుణం ఈ భవపరాఙ్ముఖత్వానికి అనుకూలించిన తరుణమై ఉండదు.
శ్రీకృష్ణదేవరాయలు క్రీస్తుశకం 1509లో రాజ్యానికి వచ్చాడు. 1530 దాకా పరిపాలించాడు. రాజ్యానికి వచ్చింది మొదలు 1516లో కళింగదేశం విజయనగర మహాసామ్రాజ్యంలో విలీనమైనంత వరకు ఘోరయుద్ధాలతో తీరిక లేకుండా ఉన్నాడు. 1517లో నంది తిమ్మన ‘పారిజాతాపహరణము’ను అందుకొన్నాడు. అందులో భువనవిజయ సభాభవనం ప్రశంస ఉన్నది. ఆ తర్వాత 1519-1520 నాటి అల్లసాని పెద్దన ‘స్వారోచిష మనుసంభవము’ (మనుచరిత్ర) లోనూ, తదితరకావ్యాలలోనూ ఉన్నది. 1524 ప్రాంతాల రాయల ‘ఆముక్తమాల్యద’ రచన జరిగింది. 1518లో కొడుకు తిరుమలరాయలు జన్మించాడు. 1524లో ఆ పిల్లవాడి హత్య జరిగింది. 1524 నుంచి 1530 వరకు రాజ్యమంతా కుట్రలతో కూహకాలతో నిండి, తాడును చూసి పామనుకొనే దుఃస్థితిలో జీవచ్ఛవంగా కాలం గడిపాడు. అనుమానంతో తిమ్మరుసును చెరపట్టాడని పాశ్చాత్య చరిత్రకారులు వ్రాసినది నిజమే అయివుంటుంది. భువనవిజయంలో మళ్ళీ కొలువుతీరినట్లు కనబడదు. సంకుసాల నరసింహకవి వంటి కవులు తమ కావ్యాలను రాజుకు అంకితం చేద్దామని నెలల తరబడి వేచి ఉండి, నిరాశతో వెనుదిరిగి వెళ్ళిపోయిన కాలం అది.
1530లో కృష్ణరాయల మరణానంతరం విజయనగర సామ్రాజ్యం కుక్కలు చింపిన విస్తరి అయింది. అప్పటికే తిమ్మరుసు ప్రాభవం అంతరించి అయిదారేళ్ళు దాటింది. 1533లో పాపం తిరుపతిలోని శ్రీ వేంకటేశ్వరస్వామి గుడిలో అంతవరకు అనుభవిస్తుండిన  తన ప్రసాదస్వామ్యం హక్కులను సర్వభుక్తంగా తాళ్ళపాక పెద తిరుమలాచార్యులకు అమ్ముకొన్నాడు. అచ్యుతదేవరాయలు సింహాసనం ఎక్కాడన్నమాటే గాని రాచరికానికే తీరని మచ్చతెచ్చిన పరామకిరాతకుడు. అల్లసాని పెద్దన “కృష్ణరాయల తోడ దివి కేఁగలేక, బ్రదికియున్నాఁడ జీవచ్ఛవంబ నగుచు” అని పరితపించిన రోజులవి. ధూర్జటికి ఆ మాత్రపు అదృష్టమన్నా దక్కినట్లు లేదు. జీవచ్ఛవానికన్నా దయనీయంగా గడిపిన రోజులవి. రాజశబ్దమంటేనే అసహ్యం పుట్టింది. “ఛీ! జన్మాంతరమందు నొల్లను జుమీ, యీ ‘రాజ’శబ్దంబు” అని చీదరించుకొన్నాడు. తన వర్తనపై తనకే పశ్చాత్తాపం ఉదయించింది. ‘శ్రీకాళహస్తీశ్వర శతకం’లోని రాజనింద అంతా అక్షరాక్షరం ఆ అచ్యుతరాయలకు వర్తిస్తుంది. అందువల్ల 1535కు దరిదాపుల శతకరచన జరిగినదని పెక్కుమంది విమర్శకుల విశ్వాసం. ఏ సంగతీ నిర్ధారణగా చెప్పలేము. వైరాగ్యం అలవడి, మనస్సును చిక్కబట్టుకొన్నట్లు కనబడదు. శతకంలో “విరక్తు జేయగదవే” అని స్వామిని పదే పదే వేడుకొన్నాడు. కావ్యం విషయానికి వస్తే, ‘శ్రీకాళహస్తీశ్వర మాహాత్మ్యము’లో మనస్సు కొంత స్తిమితమైనట్లు గోచరిస్తుంది. విజయనగర సామ్రాజ్యోన్నతి నాడు పొందిన ఆనందపు ఛాయలేవీ అందులో అగుపించవు. అసలు కృష్ణరాయల రాజ్యప్రస్తావనమే లేదు. 1524 – 1528 ప్రాంతాల రచన మొదలై, ఎన్నో ఒడిదుడుకులు ఎదురైన 1528 – 1530ల నడిమి కాలంలో పూర్తయి ఉండవచ్చునని అనిపిస్తుంది. లేక, 1524కు కొంచెం మునుపే మొదలుపెట్టాడో. కృష్ణరాయలు అప్పటికింకా స్తిమితంగా ఉన్న 1524 ప్రాంతంలో ఎప్పుడో భువనవిజయంలో తన కావ్యగానం చేసే అవకాశం వచ్చి ఉంటుంది. రాయలు ముగ్ధుడై, “స్తుతమతియైన యాంధ్రకవి ధూర్జటి పల్కుల కేల కల్గె నీ, యతులితమాధురీమహిమ?” అని ప్రశ్నించటమూ, అప్పుడు తెనాలి రామకృష్ణుడు సమాధానం చెప్పటమూ భావ్యమే.
మరి ఆ కాలంలో తెనాలి రామకృష్ణుని స్థితేమిటి? అప్పటికింకా ‘రామకృష్ణుడు’ కాలేదని, ఇంకా ‘రామలింగడు’ గానే ఉన్నాడని మనకు తెలుసు. క్రీస్తుశకం 1530 ప్రాంతాల ‘ఉద్భటారాధ్య చరిత్రము’ రచన జరిగింది. అప్పటికి రామలింగడు గానే ఉన్నాడు. 1530 తర్వాత అచ్యుతరాయల సంస్థానంలో ఈ కథాసన్నివేశం జరిగినదని అనుకొన్నా, అప్పటికీ రామలింగడు గానే ఉన్నాడు. 1550 – 65 ప్రాంతాల ‘కందర్పకేతు విలాసము’, ‘హరిలీలా విలాసము’ కావ్యాలను చెప్పాడు. 1560 – 65 లకు నడిమికాలంలో ఎప్పుడో వైష్ణవం పట్ల మొగ్గుచూపాడు. భట్టరు చిక్కాచార్యుల సన్నిధిని సమాశ్రయణం సిద్ధించిన సమయం అది. 1575లో ‘పాండురంగ మాహాత్మ్యము’ రచన జరిగింది. 1575 – 1580 లకు మధ్య ‘ఘటికాచల మాహాత్మ్యము’ రచన. అప్పటికి డెబ్భై సంవత్సరాలనుకొంటే 1510 ప్రాంతాల జన్మించి ఉండాలి. అప్పటికి ఎనభై సంవత్సరాలనుకొంటే 1500 ప్రాంతాల జన్మించి ఉండాలి. ఎటుచూసినా 1524 ప్రాంతాల ధూర్జటి వంటి మహాకవిపై పరిహాస చంద్రహాసాన్ని ఝళిపించేందుకు 14 కంటె 24 ఏళ్ళ ప్రాయపువాడై ఉండటం సమంజసం. అందువల్ల, 1500 – 1580 అన్నది  రామకృష్ణుని జీవితకాలం అన్నమాట.
1524 నాటికి తెనాలి రామకృష్ణకవి ఇంకా తెనాలి రామలింగకవి గానే ఉన్నందువల్ల కథావిషయాన్ని ఇదమిత్థంగా నిర్ధారించేందుకు తగిన సాధనసంపత్తి లేదని కాబోలు, బ్రహ్మశ్రీ వేటూరి ప్రభాకరశాస్త్రి గారు, “కృష్ణరాయలు ధూర్జటికవి కవనశక్తినిఁగూర్చి పద్యరూపమునఁ బ్రశ్నింపఁగా నొకకవి పూరించిన పూరణము” అని ఈ చాటువును కృష్ణదేవరాయల ఆస్థానంలో “ఎవరో కవి” చేసిన పూరణగా తమ ‘చాటుపద్యమణిమంజరి’ (1988 నాటి ముద్రణలో 127-వ పద్యం శీర్షిక) లో ఉదాహరించారు.
శైవ వైష్ణవ నామాంకనాలలో విభేదం ఉన్నంత మాత్రాన ఈ పద్యపూరణను ఎవరో కవి చేసిన పూరణ అని భావింపనక్కరలేదు. రామలింగకవి శైవుడుగా ఉన్న రోజులలో చేసినప్పటికీ, ఆ తర్వాత ప్రసిద్ధిలోకి వచ్చిన రామకృష్ణ నామాన్ని బట్టి జనులు దీనిని రామకృష్ణకవి రచనగా భావించటం అసంభావ్యమేమీ కాదు.
ఈ పూరణను నిర్వహించిన తర్వాత కొద్ది కాలానికే రామకృష్ణకవి ‘ఉద్భటారాధ్య చరిత్రము’ను పూర్తిచేశాడు. అందులో తన కవిత్వాన్ని గురించి కృతిపతి ఊరదేచమంత్రి “సహజసాహితీమాధురీసంయుతాత్ముఁడవు” అని చెప్పినట్లుగా వ్రాశాడు. ధూర్జటి గారి అపూర్వమైన ‘మాధురీమహిమ’ ఇంకా ఆయన గుండెలకు హత్తుకొని ఉన్నదన్నమాట.
 
పద్యభావం: పునరవలోకనం
జాగ్రత్తగా పరిశీలిస్తే రామకృష్ణకవి కృష్ణరాయల ప్రశ్నను అమేయమైన ప్రతిభతో వక్తవ్యానికి అనుగుణంగా మలిచి చెప్పాడని అర్థమవుతుంది. ధూర్జటి కృష్ణరాయల సభలో చదివిన ‘శ్రీకాళహస్తీశ్వర మాహాత్మ్యము’ చతుర్థాశ్వాసంలోని మాణిక్యవల్లి కథ ప్రసక్తికి వచ్చిందని, ఆ కథాసంగతమైన ఉదంతాన్ని రామకృష్ణుడు ఉభయార్థద్యోతంగా చమత్కరించాడని తెలుస్తుంది.
మధురాపురంలో మాణిక్యవల్లి అనే వేశ్యకు ఇద్దరు కుమార్తెలు జన్మించారు. గణికాజనానికి ఉచితమైన వాతావరణంలో పెంచినా, వారు శివభక్తికి నోచుకొని చిన్ననాడే వైరాగ్యాన్ని అలవరచుకొంటారు. ఆమె వారికి వారకాంతల విధివిధానాలను నూరిపోస్తుంది. వారు –
 
“అమృతము గ్రోలు జిహ్వ చవియంచుఁ దలంచునె తేనె? నింటిలో
నమరమహీరుహం బుదయమైన నరుం డవనీశు వేఁడునే?
యమిజనభాగ్యరూప మగు నాదిమతత్త్వముఁ గాళహస్తిదై
వము భజియించు మానసము వారవధూమదసౌఖ్య మెంచునే?”
అని ఆమె పలుకులను తిరస్కరిస్తారు. కుమార్తెల విరక్తికి వేశ్యమాత ఎంతో చింతిస్తుంది. ఆమె ఒత్తిడిని భరింపలేక వారు శ్రీకాళహస్తిక్షేత్రంలో శివుని సన్నిధికి వెళ్ళిపోవాలనుకొంటారు. దారిదొంగలు వారికి అపకారం చేయవచ్చునని సందేహించి ఈశ్వరుడే వారికి మానవరూపంలో సాక్షాత్కరించి శ్రీకాళహస్తికి తీసుకొనివెళ్తాడు.  ఆ “మోహనక్షేత్రము”లో వారు నత్కీరుని శతకపద్యాలతో పరమేశ్వరుని సన్నుతిచేస్తూ, అపూర్వమైన పారవశ్యాన్ని పొందుతారు. ఈశ్వరుడు సతీసమేతుడై వారికి ప్రత్యక్షమై తన సన్నిధి రూపమైన పెన్నిధిని వారికి అనుగ్రహిస్తాడు. ఆకాశవాణి వారి భక్తిపారమ్యాన్ని పురజనులకు వినిపించి, శివుని అనుగ్రహానికి నోచుకొన్న ఉదంతాన్ని వివరించి, వారి పేరిట ఆ పుణ్యక్షేత్రంలో మహేశ్వరలింగాలను ప్రతిష్ఠించాలని ఆదేశిస్తుంది.
మహాకవి ధూర్జటి శైవభక్తిపారమ్యానికి, తమిళంలో ‘సీకాళత్తిపురాణం’లో ఉన్న స్థూలచిత్రణకు ప్రాణప్రతిష్ఠ చేసిన ఆయన భంగీభణితికి, సాటిలేని మాధురీమహిమకు ఉదాహరణీయమైన కథ ఇది.
“వారవనితా జనతా” అంటే మాణిక్యవల్లి కుమార్తెలు. వారి పలుకులు ఎన్నో జన్మల అనుభవతాపాన్ని హరింపజేసే మాధుర్యసుధారసధారలు. శివుని యందలి సర్వసమర్పణభావం, పారమార్థికత, విషయవాసనల పట్ల అనాసక్తి, తత్ఫలమైన వైరాగ్యం వారికి పుట్టుకతోనే అలవడటం వారి భాగ్యవిశేషం. శివార్చనానియమసంగతి తప్ప వారికి అన్యబంధాలు లేవు. పరమేశ్వరుడు వారికి భక్తినిష్ఠను గుర్తించి, సన్నిధిని అనుగ్రహించి, తానే వారి వెన్నంటి నడిచి, తాను స్వయంవ్యక్తుడై వెలసిన పుణ్యక్షేత్రానికి తీసికొని వెళ్ళాడన్న కథను పోలిన కథ సాహిత్యంలో వేరొకటి లేదు. తాము అనునిత్యం సేవించుకొంటున్న ఆరాధ్యదైవతం కనుల మ్రోల నిలిచి తమను ఆత్మాభిముఖంగా నడిపిస్తున్నాడన్న అభిజ్ఞానం లేని ఆ బాలికలు మధురాపురం నుంచి చిదంబర నటరాజు వెలసిన పుణ్యక్షేత్రం దారిని మూడు నాలుగు రోజుల ప్రయాణంలో ఆ “ఘనతాపహారి” యొక్క “సంతతమధురాధరోదితసుధారసధారలను” ఆస్వాదించే మహాపుణ్యానికి నోచుకొన్నారు. జన్మించినది ఆదిగా శివారాధనం తప్ప వేరొకటి యెరుగని ఆ పుణ్యవతుల “ఘనతాపహారి” = జన్మజన్మల తాపశాంతికర “సంతతమధురాధరోదితసుధారసధారలను” మనోమందిరంలో నిలుపుకొన్న ధూర్జటి పవిత్రవాక్కులకు లౌకికకవుల వాగ్విశేషాలతో ఔపమ్యానికి అందని మాధుర్యమయప్రాణశక్తి అందివచ్చింది. అమోఘమైన ఆ వాగ్ధారలో ఓలలాడిన రాయలవారికి ఆ అతులితమైన మాధురీమహిమ అచ్చెరువు గొలిపింది. తత్పూర్వం ఎన్నడూ యెరుగని పారవశ్యాన్ని పొందాడు.

“స్తుతమతియైన యాంధ్రకవి ధూర్జటి పల్కుల కేల కల్గె నీ
యతులితమాధురీమహిమ?”
అని సదస్యులతో తన ఆనందాన్ని పంచుకొన్నాడు. ఆ మహానందాన్ని గుర్తించిన రామకృష్ణకవి భక్తి శృంగారాలను మేళవించి,
 
“… హా! తెలిసెన్; భువనైకమోహనో
ద్ధతసుకుమారవారవనితాజనతాఘనతాపహారి సం
తతమధురాధరోదితసుధారసధారలు గ్రోలుటం జుమీ.”
 
అని ఆయన మనోగతాన్ని తన మనోధర్మానుసారం మనోహరంగా పరిపూర్ణించాడు.
ఈ పూరణను విన్న రాయలు రామకృష్ణకవికి ఏ బహుమానం సమర్పించుకొన్నా అది తక్కువే అవుతుంది.
తన కావ్యోక్తిమాధురికి ప్రాణంపోశాడని నిండుమనస్సుతో ధూర్జటి గారు ఆరోజు యువకవి శిరస్సుమీద ఎన్ని దీవెనలు కురిపించాడో!
సభవారంతా ఎంత మురిసిపోయారో!
అంకితం
 
ఆయన చాలా నిరాడంబరులు, నిగర్వి. వైద్యరంగంలో అధునాతనమైన, మహత్తరమైన ఆరోగ్య పరిరక్షణ ఉత్పాదనలను శాంతా బయోటెక్నిక్స్ ద్వారా సామాన్యులకు సైతం అందించడం. ప్రభుత్వపరంగా ‘పద్మభూషణ్’ పురస్కారాన్ని పొందడం.
‘హాసం’ పత్రిక నిర్వహణలో అటుపోట్లను యెదుర్కొన్నా, ఉత్సాహాన్ని చంపుకోకుండా, ‘హాసం ప్రచురణలు’ పేర అనేక పుస్తకాలు ప్రచురించి, పలువురు రచయితల్ని ప్రోత్సహించడం.
జంటనగరాలలో జరిగే సాంస్కృతిక కార్యక్రమాలకు చేయూత నందించడం – యివన్నీ గమనించి యెవరైనా యే కొద్దిగా ప్రశంసించినా, ‘బాపు-రమణ’ల స్టాయిల్లో ‘పోదురూ మీ పొగడ్తలూ మీరున్నూ’ అన్నట్టు బదులుగా చిన్న చిరునవ్వు చిందించి ఓ నమస్కారం పెట్టి యింక ఆపేయమనే సహృదయులు కె.ఐ.వరప్రసాద్‌రెడ్డి.
వారికి సంగీత సాహిత్యాలంటే యిష్టం. తనకు నచ్చిన మంచి పాటల్ని యెంచి, తీరుగా అమర్చి, సి.డి.ల రూపంలో మిత్రులకు బహుకరించి ‘వీనుల విందు’ చేయడం ఓ ఖరీదైన హాబీ!
మిత్రులు శ్రీ ఎం.బి.ఎస్.ప్రసాద్ పుణ్యమా అని శాంతా బయోటిక్నిక్స్ వేడుకల్లో నేను సంగీత కార్యక్రమాలు నిర్వహించటంతో మొదలైంది మా పరిచయం. నా పట్ల నమ్మకంతో రాష్ట్ర వ్యాప్తంగా వున్న ‘హాసం క్లబ్’ ల నిర్వహణ బాధ్యతను “స్టేట్ కన్వీనర్’గా నా మీద వుంచారు. శక్తి మేరకు ఆ బాధ్యతను ఆనందంతో నిర్వహిస్తున్నాను.
ఎందుకో విశ్లేషించి చెప్పలేను, వారంటే నా కెంతో గౌరవం-చనువు,  అభిమానం-అత్మీయతా! సమయాభావం వల్ల అపుడప్పుడు ఫోన్లోనే పలకరించుకొంటున్నా యెంతో సన్నిహితంగా వున్న ఫీలింగు! అందుకే ఆ భావగాఢతకు తీపిగుర్తుగా వారికి యీ “విజయగీతాలు” అంకితమిస్తున్నాను.
 
ఎస్.వి.రామారావు
ఊహించని అవకాశం
తెలుగు చలనచిత్ర చరిత్రలో ‘విజయా’ సంస్థకు, వారు నిర్మించిన చిత్రాలకు, ఆ చిత్రాల్లోని గీతాలకు యెనలేని ఆదరణ వుంది. అది “పాతాళభైరవి” గావచ్చు. “మాయాబజార్” గావచ్చు, “గుండమ్మ కథ” గావచ్చు (ఆ మూడింటికీ సంగీత కర్త ఘంటసాల మాస్టారే!)
నేను హైదరాబాద్‌లోనూ యితర పట్టణాల్లోనూ జరిగిన పలు సినీ సంగీత కార్యక్రమాలకు వాఖ్యాతగా వ్యవహరించినప్పుడు ఆ పాటల పూర్వాపరాలను, సంగీత సాహిత్య వైభావాన్ని అభినయ, చిత్రీకరణ వైశిష్ట్యాన్ని విశ్లేషించేవాణ్ణి. దాంతో  ఆ గీతాలను ప్రేక్షకులు మరింత రసవత్తరంగా ఆస్వాదించేవారు.
‘హాసం’ (పత్రిక, ప్రచురణలు, క్లబ్) కు నేతృత్వం డా!! వరప్రసాద్‌రెడ్డిగారిది కాగా, సారథ్యం ఎం.బి.ఎస్.ప్రసాద్ గారిది. ఇద్దరికీ హాస్యమన్నా, సంగీతం అన్నా వల్లమాలిన అభిమానం. నా కార్యక్రమాల్ని వీక్షించిన ప్రసాద్‌గారికి ఓ ఆలోచన వచ్చింది-విజయావారి చిత్రగీతాలను నా సంక్షిప్త వ్యాఖ్యానంతో ఓ పుస్తకంగా వేస్తే బాగుంటుందని. ఇది ‘ప్రసాదద్వయం’ నాకు ప్రసాదించిన సువర్ణావకాశం. అందుకు వారికి నా హృదయపూర్వక కృతజ్ఞతలు. విజయా వారి సినిమాలను లక్షలాదిమంది అభిమానుల వల్లే నేనూ యెన్నోసార్లు చూసాను. అయినా మరోసారి చూసి యీ పుస్తకానికి రూపకల్పన చేసి మీ ముందుంచాను. పాటలతో బాటు విజయరథ సారథుల సంక్షిప్త చరిత్రను పొందుపరిచాను.
అప్పుడప్పుడు సినీ చరిత్రకు సంబంధించి నా సందేహాలను నివృత్తి చేసే ఆత్మీయులు సర్వశ్రీ అక్కినేని నాగేశ్వరరావు, గుమ్మడి వెంకటేశ్వరరావు, సి.నారాయణరెడ్డి, వి.ఎ.కె.రంగారావ్. రావికొండలరావు గార్లకు నా కృతజ్ఞతలు. ఈ ప్రయత్నంలో నాకు సహకరించిన శ్రీ చల్లా సుబ్బారాయుడు, డా!!రహంతుల్లా, డా!!కె.వి.రావు గార్లకు నా కృతజ్ఞతలు. పుస్తకాన్ని తీర్చిదిద్దడంలో శ్రీ ఎమ్బీయస్ ప్రసాద్‌గారి సహకారం యింతింతని చెప్పలేను.
ఈ పుస్తకం ‘విజయగీతాల’ సిసలైన హీరో పింగళి నాగేంద్రరావు గారి 106వ జయంతి రోజున (29.12.2006) ఆవిష్కరించబడటం నాతోబాటు, విజయాభిమానులందరికీ ఆనందదాయకం. ఆ నాటి సభలో పుస్తకాన్ని ఆవిష్కరించిన విద్యాశాఖామాత్యులు శ్రీమతి నేదురుమల్ల్లి రాజ్యలక్ష్మి గారితో బాటు సభలో పాల్గొన్న శ్రీయుతులు అక్కినేని నాగేశ్వరరావు, గుమ్మడి వెంకటేశ్వరరావు, పసుమర్తి ఉదయభాస్కర్, కె.ఐ.వరప్రసాద్‌రెడ్డి, ఎమ్.బి.యస్. ప్రసాద్, విజయదుర్గ – వీరందరికీ నా కృతజ్ఞతలు.
                                     విజయాభివందనలతో,
                                             ఎస్.వి.రామారావు     
 
 
వరప్రసాద్ హృదయలేఖిని నుండి…
 
‘హాసం, హాస్య-సంగీత పత్రిక’ ద్వారా మూడేళ్ళకు పైగా హాస్య, సంగీత ప్రియులను అలరించిన అనుభవం ఆలంబనగా ఈ ప్రచురణల రూపంతో పాఠకుల ముందుకు తిరిగి వచ్చాం. హాస్యం, సంగీతం అనే అంశాలతో కూడిన పుస్తకాలను సాధ్యమైనంత తక్కువ ధరకు పాఠకులకు అందించాలన్న సదుద్దేశ్యంతో ప్రారంభించబడిన మా సంస్థ వెలువరిస్తున్న 17వ ప్రచురణ ఇది. శాంతా బయోటెక్నిక్స్ ద్వారా మేలైన ఔషధాలను, టీకాలను అందుబాటులో అందించి పలువురి ప్రశంసలందిన అనుభవానికి యిది పొడిగింపు వంటిది.
2005 ఉగాది నుండి హాసం  ఇప్పటికి 16 పుస్తకాలు వెలువరించింది. సంగీతకారులపై తనికెళ్ళ భరణి గారు వ్రాసిన ‘ఎందరో మహానుభావులు’, పద్యసంపద గురించి ఆచార్య తిరుమల వ్రాసిన ‘నవ్వుటద్దాలు’ సాహితీప్రియులకోసమైతే రావికొండలరావుగారి ‘హ్యూమరథం 1, 2 భాగాలు’,  తెలుగు సినిమా హాస్య కళాకారుల విశేషాలు, ఉదంతాలు తెలుసుకోదలచిన సినీప్రియులకోసం. సినిమారంగంలో తెర వెనుక నడిచే గందరగోళానికి అద్దం పట్టిన రచన స్వామి చిత్రానంద గారి ‘మాయాబజార్’, మృణాళిని గారి ‘కోమలి గాందరం’ నేటి పురుషసమాజపు పోకడలపై సన్నాయినొక్కులు నొక్కిన హాస్య రచనకాగా ఎమ్బీయస్ ప్రసాద్ గారి ‘అచలపతి కథలు’ ఉడ్‌హౌస్ తరహా హాస్యాన్ని మన సమాజానికి అన్వయిస్తూ సాగించిన హాస్యకథలు.
పులగం చిన్నారాయణగారు ‘జంధ్యామారుతం’ 1, 2 భాగాల ద్వారా జంధ్యాల డైరెక్టు చేసిన 39 సినిమాల తెరమీది, తెరవెనుక విశేషాలను గ్రంథస్తం చేయగా ఎమ్బీయస్ ప్రసాద్‌గారు హిందీ నటగాయకుడు కిశోర్‌కుమార్ జీవితానికి, కెరియర్‌కు ‘కిశోర్ జీవనఝరి’లో అద్దం పట్టారు. అమర గాయకుని జీవనయాత్రను వారి అర్థాంగి గ్రంథస్తం చేసిన రచన ‘మా మామయ్య ఘంటసాల’! ఆ కోవకు చెందినవే హాస్యనటుడు ‘పద్మనాభం ఆత్మకథ’ అనుపమ బ్యానర్‌ద్వారా రూపొందించిన సినీగీతాల ద్వారా సుప్రసిద్ధుడైన కె.బి.తిలక్ జ్ఞాపకాల ‘అనుపమ గీతాల తిలక్! హిందీపాటల అర్థాన్ని అస్వాదించేందుకు వీలుగా రఫీ పాడిన 16 పాటల అర్థాలను, సందర్భాలను వివరించిన పి.వి.సత్యనారాయణ రాజు గారి రచన – ‘హిందీ గేయ వైభవం – 1. దీనిలో ముందుమాటగా గ్రామఫోన్ రికార్డుల కథ చెప్పారు డా!!కె.వి.రావుగారు. ‘టామ్‌సాయర్ ప్రపంచయాత్ర’,  ‘డాక్టర్ డూలిటిల్’ బాలసాహిత్యంలో మా ప్రయత్నాలు.
ప్రస్తుత పుస్తకానికి వస్తే – ‘విజయా’ వారి సినిమాలు ఆరోగ్యకరమైన హాస్యానికి, ఆహ్లాదకరమైన సంగీతానికి చిరునామాలు. కుటుంబచిత్రాలన్న నిర్వచనానికి అప్పటికీ, ఇప్పటికీ సాటిలేని ఉదాహరణలు. పాటలే కాదు, పాటల చిత్రీకరణ సైతం ఎన్నదగిన రీతిలో, అనుకరించదగిన తరహలో రూపొందిన చిత్రాలవి. ఆ గీతాల రచనకు కథోచిత, పాత్రోచిత నేపథ్యం వుంది. సన్నివేశంలో యిమిడిపోయే సందర్భం వుంది. వీటినెవరైనా వివరించాలి. ఈ వివరాలన్నీ గ్రంథస్తం కావాలి.
విజయావారి చిత్రపస్థానం ప్రారంభమై అర్త్ధశతాబ్ది దాటిపోయింది. ఇప్పటికైనా వాటిని గురించి చెప్పకపోతే భావితరాలవారు ఈ పరిజ్ఞానాన్ని కోల్పోయే ప్రమాదం వుంది. విజయావారి పాటల్లో కొన్ని పాటలు గాయనీగాయకుల పరంగా ప్రచురిస్తున్న పుస్తకాల ద్వారా అందుబాటులో వున్నాయి. కానీ అన్నీ లభ్యం కావటం లేదు. ఒక్కచోట లభ్యం కావటం లేదు. పూర్వాపరాలు లేకుండా కేవలం పాటలను మాత్రం ప్రచురించి వూరుకోవడం మా లక్షణం కాదు. దేనికైనా ‘వాల్యూ యాడ్’ చేయడమే ‘హాసం’ బ్రాండ్.
‘హాసం’ కోరుకున్న రీతిలో ఈ పాటల గురించి చెప్పగలిగిన సమర్థులు మిత్రులు శ్రీ ఎస్.వి.రామారావు గారు మాత్రమే. వారు ‘సినీ విజ్ఞాన విశారద’ బిరుదాంకితులే కాదు, ‘హాసం క్లబ్స్’ స్టేట్ కన్వీనర్‌గా ‘హాసం’ ఉద్యమంతో మమేకమైనవారు. మేము కోరుకున్న తీరులో వారు ‘విజయగీతాలు’ వ్రాసి పెట్టారు. రామారావుగారి స్క్రిప్టుకు మిత్రుడు శ్రీ ఎమ్బీయస్ ప్రసాద్ అనువైన ఫోటోలు చేర్చి, మెరుగులు దిద్ది మరింత శోభాయమానంగా చేశాడు.
ఈ పుస్తకాన్ని అంకిత మందడం నాకెంతో ఆనందదాయకమైన విషయం. ఎందుకంటే విజయావారి సినిమాలన్నా, వాటిలో పాటలన్న చెవికోసుకునేవారిలో నేనొకణ్ని. తక్కిన పుస్తకాలలాగానే ఈ పుస్తకం కూడా పాఠకాదరణ పొందుతుందని ఆశిస్తున్నాను.
ఇప్పటివరకూ వెలుపడిన మా పుస్తకాలన్నీ ప్రజాదరణ పొందాయని తెలియపరచడానికి సంతోషిస్తున్నాను. మొదటి ప్రచురణ వెలువడిన కొన్ని నెలల్లోనే మలి ప్రచురణకు సిద్ధమవుతున్నాయి. ‘కొనడం మీ వంతు – ఆకట్టుకొనడం మా వంతు’ అని ‘హాసం’ నినాదం. మీరీ పుస్తకాలు ఆదరించి, కొని, కొనిపించి మరిన్ని పుస్తకాలను అందించడనికి మమ్మల్ని ఉత్సాహపరుస్తున్నారు. ధన్యవాదాలు.
భవదీయుడు,
కె.ఐ.వరప్రసాద్‌రెడ్డి
ప్రచురణకర్త
 
 
జెండాపై కపిరాజు అను విజయపతాక చరిత్ర
 
సినీపరిభాషలో వ్యాపర పరంగా ‘బేనర్‌వాల్యూ’ అనే ఓ పదం వుంది. అంటే ఆ సంస్థ నిర్మించిన చిత్రాల స్థాయిని బట్టి, ఆర్థికంగా అవి సాధించిన విజయాలని బట్టి ఆ విలువ లభిస్తుంది. ఆ కోణంలో అలోచిస్తే ముందుగా మున్ముందుగా నిలిచేది విజయా ప్రొడక్షన్స్ లిమిటెడ్.
ప్రతీ సంస్థ తమ అభిరుచి తగ్గట్టుగా సంస్థ చిహ్నాన్ని (లోగోను) తయారు చేసుకొంటుంది. దానిని చిత్ర ప్రారంభంలో చూపిస్తారు. దానిని సింబలైజ్ చేస్తూ ఓ మ్యూజిక్ బిట్‌ని కూడా సెట్ చేసుకొంటారు. ఆ పతాకాన్ని లేదా గుర్తును చిత్రం చివరన కూడా ప్రదర్శించే సంప్రదాయాన్ని కొన్ని సంస్థలు పాటించాయి. వాటిల్లో విజయా ఒకటి. విజయా పతాకాన్ని పరిశీలిస్తే దానిపై రెపరెపలాడుతున్న జెండాపై గదాయుధుడై గాలిలో ఎగిరిపోతున్న పవనసుతుడు కనిపిస్తాడు. వెనుక ఘంటసాల సమకూర్చిన సమరభేరిని గుర్తుచేసే సంగీతం వినిపిస్తుంది. దీనిని బట్టి నాకు తోచిన సంకేతమేమంటే…
కురుక్షేత్ర సంగ్రామంలో అర్జునుని రథంపై జండాపై “కపిరాజు” వుంటాడు. (ఈ మేరకు అంతకుముందు ఆంజనేయుడు పాండవ మధ్యమునికి మాట యిచ్చాడు). మనం కూడా తరచుగా “శ్రీ ఆంజనేయం, ప్రసన్న ఆంజనేయం” అంటూ వాయునందనుని తల్చుకొంటుంటాం. రాయబార సన్నివేశంలో శ్రీకృష్ణుడు “జెండాపై కపిరాజు” వుండగా జరిగే ఫలితమేమిటో తెల్పుతూ సుయోధనుని పరోక్షంగా హెచ్చరిస్తాడు. విజయుడు అంటే అర్జునుడు, అతని జయకేతనం ఆంజనేయుడే. అందుకని ‘విజయ’ సంస్థకు విజయాన్ని అందించే భారం ఆయనదే! ఈ భావం విజయా నిర్మాతలకు స్పూర్తినిచ్చి వుండొచ్చు. ఏమయితేనేం ‘విజయా’కు పతాకం ఎంపికతోనే విజయం ప్రారంభమైంది.
మరింత పరిశీలనగా చూస్తే రెపరెపలాడే ఆ పతాకం పై భాగాన ‘క్రియాసిద్ధిః సత్త్వే భవతి, మహతాం నోపకరణే’ అనే సూక్తినుండి తీసుకున్న “క్రియాసిద్ధిః సత్త్వే భవతి” అన్న సంస్కృత అక్షరాలు కనిపిస్తాయి. దాని భావం మనిషిలో జన్మతః అంతలీనంగా సత్తువ వుంటుంది. దాని వల్ల యెన్నో సాధించవచ్చు. ఉపకరణాలతో అంతగా పనిలేదు. ఈ భావం వారి చిత్రాలకు అన్వయించుకొంటే సినిమాకు సహజసిద్ధమైన కథకే ప్రాధాన్యం తప్ప యితర హంగులకు కాదు. ఈ సూక్తి నిజమని నిరూపించిన విజయా వారి చిత్రాల ప్రస్థానం “షావుకారు”తో ప్రారంభమైంది.
 
 
షావుకారు
(విడుదల తేదీ – 7.4.1950)
 
ఈ చిత్రం తాలుకు పబ్లిసిటిలో “షావుకారు” అని వ్రాసి క్రింద ‘ఇరుగుపొరుగుల కథ’ అని వుదహరించారు. అంటే యీ రోజుల్లో మనకి సర్వసాధారణంగా కనిపించే టైటిల్‌ టాగ్‌కు ఆనాడే నాంది పలికారు విజయావారు. దర్శకునిగా యల్.వి.ప్రసాద్‌కు యిది అయిదవ చిత్రం, హీరోగా యన్.టి.రామారావుకు, నాయికగా జానకికి యిది తొలిచిత్రం.
చిత్రప్రారంభంలో ఓ హరిదాసు త్యాగపూరితమైన శిబిచక్రవర్తి హరికథ చెబుతాడు. ఈ హరికథ వింటున్నప్పుడు కథలోని పాత్రలు రామయ్య (శ్రీవాత్సవ) శాంతమ్మ (శాంతకుమారి). నారాయణ (వి.శివరాం), సుబ్బులు (జానకి), పంతులు (వంగర), రామి (కనకం) పరిచయమౌతాయి. ఒకవైపు కథ జరుగుతూంటే మరోవైపు కథను నడిపించే నెగటివ్ పాత్రలు చంగయ్య (గోవిందరాజుల సుబ్బారావు) సున్నంరంగడు (ఎస్.వి.రంగారావు) కూడా పరిచయమౌతారు. హరికథలో పిట్టకథగా నవకోటి నారాయణ అనే లోభికథ ప్రస్తావనకు వస్తుంది. సున్నం రంగడు గ్రామంలో ఓకరికి అప్పు యిప్పించటం ద్వారా ఆ లోభి, చంగయ్య అని ఎస్టాబ్లిష్ చేస్తారు. హరిదాసులకు మధ్యలో పాలు తాగటం సహజ లక్షణం. దాన్ని కూడ చూపిస్తారు దర్శకులు ప్రసాద్.
సీనియర్ సముద్రాల వ్రాయగా స్వీయ సంగీత సారధ్యంలో ఘంటసాల ఆలపించిన ఆ హరికథ –

శ్రీలు చెలంగే భారతభూమిని పాలించిన భూపాలురలో,
సునీరంబను దేశము నేలే శిబిరాజేంద్రుడు ఘనుడూ,
అడిగిన లేదనలేని వుదారుడు శరణార్దుల,
విడనాడని ధీరుడు శిబికీసాటి దొరా, లేదు ధరా శిబికీసాటి దొరా!
కీర్తన :   మావటీ, ఓహో మావటీ
నాపాలిటి దైవమీవే, నా ఆపద తీర్పరావే                                        !!మా!!
మొయలేక నాదుబరువు, ప్రాణమ్ములు కడబట్టెను
నా సిరిలో సగమిచ్చెద, నన్నుగావు మమ్మతోడు                           !!మా!!
సాహిణీ, ఓహో సాహిణీ
మాకీవే దిక్కుసుమ్ము, మా మొక్కుల నందుకొమ్ము
నేలదింపి పొమ్ముమమ్ము, యేసుగిదిగో ప్రతిఫలంబు                      !!సా!!
శ్రీలు చెలంగే భారతభూమిని పాలించిన భూపాలురలో,
సునీరంబను దేశము నేలే శిబిరాజేంద్రుడు ఘనుడూ,
అడిగిన లేదనలేని వుదారుడు శరణార్దుల,
విడనాడని ధీరుడు శిబికీసాటి దొరా, లేదు ధరా శిబికీసాటి దొరా!
కీర్తన : మావటీ, ఓహో మావటీ
నాపాలిటి దైవమీవే, నా ఆపద తీర్పరావే !!మా!!
మొయలేక నాదుబరువు, ప్రాణమ్ములు కడబట్టెను
నా సిరిలో సగమిచ్చెద, నన్నుగావు మమ్మతోడు !!మా!!
సాహిణీ, ఓహో సాహిణీ
మాకీవే దిక్కుసుమ్ము, మా మొక్కుల నందుకొమ్ము
నేలదింపి పొమ్ముమమ్ము, యేసుగిదిగో ప్రతిఫలంబు                      !!సా!!
 
            ఆ గ్రామంలో యిరుగుపొరుగులు చంగయ్య, రామయ్య.  చంగయ్య కొడుకు సత్యం (రామారావు), పట్నం నుంచి వస్తూనే రామయ్య యింటికి వెళ్ళి. తరువాత తన యింటికి వెళతాడు. రామయ్య కూతురు సుబ్బులుకు చంగయ్య వద్ద మాలిమి. సత్యం, సుబ్బులు ఒకరంటే ఒకరికి వల్లమాలిన అభిమానం. సుబ్బులు మేడ మీద వున్న సత్యంకు కాఫీ తీసుకెళుతుంది. అక్కడ నౌకరు పోలయ్య (పద్మనాభం) వుంటాడు. వాణ్ణి మధ్యవర్తిగా చేసుకొని చలోక్తులు విసురుకొంటారు. అప్పుడు చిలకను సంబోధిస్తూ (అంటే నాయికను) సత్య పాత్ర ద్వారా సుమధుర లలితగీతాన్ని వినిపిస్తారు ఘంటసాల. పంచెకట్టు లాల్చీ, పైన టవల్, మధ్యలో మెట్లు దిగి వచ్చి టవల్ తీసేసి శాలువా కప్పుకొని గ్రామంలో యువకుడికి ప్రతిరూపంగా ‘సముఖంలో రాయభారమేల’ అనే సామెతను అనువుగా ఉపయోగించుకుంటూ ప్రణయగీతం ఆలపిస్తాడు. పలికిన నేరమటే? పలుకాడగ నేరవటే? అని ఉడికిస్తూ ‘ఇరుగుపొరుగులు ‘అరమరికలు’ (అర అంటే పార్టిషన్ అని అర్థం) తగునా అనడంలో చమత్కారం గమనించండి. పాడినది ఘంటసాల.

                        పలుకరాదటే చిలుకా పలుకరాదటే!!
సముఖములో రాయబార మెందులకే                   !!పలుకరాదటే!!
యెరుగని వారమటే, మొగ మెరుగని వారమటే
పలికిన నేరమటేఅ, పలుకడగ నేరవటే,
ఇరుగుపొరుగు వారలకీ
అరమరికలు తగునటనే                                      !!పలుకరాదటే!!
మనసున తొణికె మమకారాలు
కనులను మెరిసే నయగారాలు
తెలుపరాదటే సూటిగా, 
తెరలు తీసి పరిపాటిగా!!                                                  !!పలు!!
 
అందుకు బదులుగా తను మనసిచ్చిన సత్యం మనసు తెలుసుకొన్న సుబ్బులు అదే చిలకను సంబోధిస్తూ, సత్యం టౌనునుంచి వచ్చినా, తను వున్నది పల్లెటూళ్ళో అని, ఆ బస్తీ వేషాలు యిక్కడవేస్తే నలుగురు నవ్విపోతారని బదులు చెబుతూనే మౌనమే అంగీకారంగా గ్రహించాలని సూచిస్తుంది. గాయని బాలసరస్వతి గొంతులో పల్లవించి జానకి ముగ్దమొహన అభినయంతో అలరించిన ఆ గీతం.

చిలుకా తెలుపవేలనే,
బదులు పలుకవేలనే చిలుక, తెలుపవేలనే!!
వలపుతలపులున్నా కనుమాటు చాటులేదా,
పల్లెపడుచులీ పగలు కనీవినీ యెరుగరనీ               !!తెలు!!
తళుకులూ, బెళుకులూ, బస్తీల చమకులూ,
పల్లెటూర చూస్తే పకాపకా నగదురనీ                     !!తెలు!!
మనసులొకటియైతే, మరిమాటతో పనేలా,
కన్నె బాసలింతేనని యెదుట నిలచి పలుకరనీ        !!తెలు!!
షావుకారు కథలో కీలకమయినది సత్రం ఘట్టం. అది చంగయ్య పూర్వీకులది. దానిని బంగారయ్యకు అద్దెకు యిస్తాడు చంగయ్య. ఆ సత్రం అనాధశరణాలయం. అక్కడ వుండే అంధుడు పిచ్చయ్య తత్వాలు పాడుకొంటుంటాడు. ఆ పాట సారాంశం కూడా చంగయ్య లోభితనాన్ని ఎత్తి చూపుతుంది. పుట్టు లోభికి పుట్టగతే లేదంటాడు కవి. గాయకునిగా గంభీరస్వరంతో మన హృదయాలు దోచుకొన్న మాధవపెద్ది సత్యం ఆ పిచ్చయ్య పాత్ర ధరించి వినిపించిన తత్త్వం.

యింతే నన్నా, నిజమింతే నన్నా
గుట్టెరిగిన గురురాయలు మనవెను తట్టితెలుపు నిజమింతే నన్నా
పెట్టువారికే పుట్టేదన్నా, పెట్టిందే నీ పెట్టుబడన్నా
పెట్టిపోయనీ పుటులోభికి, పుట్టగతే లేదన్నా                      !!యిం!!
కోటిజేర్చి పడగెత్తినకూడా, ఆశ కంతమే లేదన్నా
పేదసాదకూ పెట్టిపోసినా, ధనమే తనతో వచ్చేదన్నా           !!యిం!!
 
ఊరంతా దీపావళి పండుగలు జరుపుకొంటుండగా ఇరుగు పొరుగుల యింటి ముంగిట శాంతమ్మ (సహజగాయని శాంతకుమారి) సుబ్బులు (బాలసరస్వతి) మతాబాల వెలుగులు, చిచ్చుబుడ్లు, జిలుగులు గూర్చి పాడుకొంటూ గీతం చివరిలో సుబ్బులు తన అంతర్యాన్ని ఆవిష్కరిస్తూ.. తొలకరి స్నేహాలు ‘వలపుల వానగా కురిసే సెలయేరుగా పొందే ప్రమోదతరంగాళి’ అనటం ఓ పల్లెపడుచు మమతల మాలికకు ఫినిషింగ్ టచ్! రవ్వలు, ముత్యాలు విడిగా ‘ప్రెషస్ స్టోన్స్’ కావచ్చు, కానీ మతాబాల్లో, కాకరపువ్వొత్తుల్లో రాలేవాటిని అలాగే పిలుస్తారు.

                       కోరస్:
దీపావళీ, దీపావళీ
యింటింట ఆనంద దీపావళీ
మా యింట మాణిక్య కళికావళీ !!దీపావళీ!!
శాంతః జిలుగుల వలువల
అల్లుళ్ల తళుకు, కూతుళ్ల కులుకు,
సుబ్బులు :పలుకుల వయ్యారి పదినెల వన్నెలు,
మురిసీడు చిన్నెలు రంగూ మతాబుల శోభావళీ                 !!దీపావళీ!!
శాంత: చిటపట రవ్వల ముత్యాలు కురియ, రత్నాలు మెరయ
సుబ్బులు : తొలకరి స్నేహాలు వలపుల వానగ,
కురిసి సెలయేరుగా పొంగే ప్రమోదతరంగావళీ                     !!దీపావళీ!!
 
ఆ మర్నాడు మేడమీద నుంచి క్రిందకు వస్తున్న సుబ్బులు సిగనుంచి ఒక పూవును తన చేతిలోకి తీసుకొంటాడు సత్యం. ఆమె బిడియంతో వెళ్ళిపోతుంది. సత్యం ఆ పూవును తీసుకొని మేడమీదకు వెళ్ళి ఓ పడకకుర్చీలో చాలా రిలాక్స్‌డ్‌గా ఫీలవుతూ హాయిగొలిపే ఆ పూవును సంబోధిస్తూ తన ప్రేయసి అంతర్యాన్ని తెలుపమంటాడు. ఆ గీతాన్ని కేవలం 5,6 షాట్స్‌లో అద్భుతంగా చిత్రికరించారు కెమెరమాన్ మార్కస్ బార్‌ట్లీ. ముఖ్యంగ “ఆమనికోయిల” అన్న చరణం మొత్తం ఒకే షాట్‌లో మళ్ళీ మళ్ళీ చూడాలనిపిస్తుంది. అంత ఫ్రెష్‌గా, ప్లజంట్‌గా, రొమాంటిక్‌గా అభినయించరు యన్.టి.ఆర్.ఘంటసాల గొంతులో లేతదనం పరిమళించింది. కిన్నెర అంటే ఒకరకమైన వీణ, వనరు అంటే ఒప్పు, నెనరు అంటే ప్రేమ, స్నేహము.

యేమనెనే చిన్నారి యేమనెనే
వన్నెల సిగపువా కనుసన్నలలో భావమేమి?                     !!యేమనెనే!!
ఆమని కోయిల పాటల,
గోముల చిలికించు వలపు కిన్నెర,
తానేమని రవళించెనే                                                      !!యేమనెనే!!
వనరుగా చనువైన నెనరుగా,
పలుకె బంగారమై, కులుకె సింగారమై,
మావాడ, రాచిలుక మౌనమౌనముగా                               !!యేమనెనే!!
 
ఇక్కడ నుంచి కథ మలుపు తిరుగుతుంది. సత్రం అద్దెకు యివ్వటానికి చంగయ్యకు హక్కులేదని రామయ్య పోలీసుల ఎదుట సాక్ష్యం చెప్పటంతో చంగయ్య భంగపడతాడు. ఆ కోపంతో రెండు కుటుంబాల మధ్య గల తలుపులు మూయుస్తాడు. వికలమైన మనసుతో టౌనుకు వెళతాడు సత్యం. టౌనులో అతని గదిలో వున్న మిత్రుడు సాంబు (జోగరావు) వేశ్య మాణిక్యం (సీత)తో సరసాల్లో మునిగితేలతాడు. మాణిక్యం ఓ నృత్యగీతంలో ఆకర్షిస్తుంది. జిక్కి ఆలపించిన ఆ గీతం. తామసం అంటే ఆలస్యము, వలరాజా మాయ చేసే రాజా అని అర్థం, సయ్యాట అంటే సహక్రీడ.
                        సరసులకిదిమేరా తామసమిక చాలురా 
విరిశరముల కిక ఓపగలేనురా నే నోపంగలేనురా,
వలపులరాజా వయ్యారిరాజా యేలరా                               !!స!!
చనువుగ నీ బిగి కౌగిలినీయరా, సయ్యాటలాడరా
సరి సయ్యాటలాడరా, వలపులవలరాజా వయ్యారి 
రాజా, ఓ పూల రాజా, నా బాలరాజా, యేలరా!
 
సత్యం వారిద్దరినీ అసహ్యించుకొని తన గదినుంచి వెళ్ళగొడతాడు. సాంబు, మాణిక్యం వేరేగా వుంటూ, అంతకు ముందు వచ్చిన హిట్ సాంగ్స్ స్ఠాయిల్లో ఓ పాట పాడుకొంటారు. గతంలో హిట్ అయిన వాటిని వేరే రూపంలో వాడుకోవటంలో తప్పులేదని ప్రసాద్‌గారి అభిప్రాయం. ఆ తరువాత పలు హిట్‌సాంగ్స్ భిట్స్‌ను కూర్చి ఒక పాటగా రూపొందించిన సంఘటనలు కోకొల్లల్లు. వాటికి నాంది పలికింది యీ గీతం. ఈ గీతంలో “లైలామజ్ఞూ”లో  ‘ప్రియుని తెలిపి నీజమిదని’ “దిల్లగీ” (హిందీ)చిత్రంలోని ‘దిల్‌కా లగానా కోయీ దిల్లగీ’, “బాలరాజు”లోని ‘తీయని వెన్నెల’ – ఈ మూడింటిని తమాషాగా మిక్స్‌ చేసారు ఆ గీతంలో! పాడినవారు జిక్కి, పిఠాపురం.

విరహవ్యథ, మరచుకథ, పలుకుని ఓ జాబిల్లీ
తెలుపవె ఓ జాబిల్లీ
తగునా నిరాశా, మగువమనసు తెలుసుగాదా
దరియరావె ఓ జాబిల్లీ
ప్రేమమిఠాయీ తింటుంటే హాయీ, రావే మిఠాయి
రాజాకఠారీ, ప్రేమమిఠాయి
పోయెదవా కదలీ సరాసరి
పోదునె చెలీ చేరవే సఖీ
తీయని వెన్నెల రేయూ, యింకేలనో లడాయీ
పసందుగ తిందాము ప్రేమమిఠాయి, మిఠాయ్, మిఠాయ్
 
రంగడు, చంగయ్య పన్నాగం వల్ల రామ్మయ కొడుకు నారాయణ జైలుకెడతాడు. సాంబు, మాణిక్యం కుట్రపన్ని సత్యంపై దొంగతనం ఆరోపణ చేయగా సత్యం జైలుకెడతాడు. జైల్లో నారాయణ, సత్యం నిజానిజాలు తెలుసుకొంటారు. కొడుకుని విడిపించాలని విఫలయత్నం చేసి కుంగిపోయి యింటికి చేరతాడు చంగయ్య. ఇక్కడ కథకు కీలకమైన నీతిని గ్రామ ప్రజల నోట చెప్పిస్తారు రచయిత చక్రపాణి. “ఒకరి బిడ్డను తను కొడితే, తన బిడ్డను దేవుడు కొట్టాడని”! ఆ పరాభవంతో దిగులుపడుతున్న చంగయ్యకు పిచ్చయ్య తాత తత్త్వం వినిపిస్తుంది. పాడినది మాధవపెద్ది.
 
                        యేలా వగతువుర జీవ,
తెలుసుకోరా వెర్రిజీవా, తెలివికలిగీ మెలగరా
పరుల కొంపలు తీయునాడీ బాధ తెలియక పోయెరా. 
చేసుకొనా పాపఫలము, అనుభవించక పొదురా                 !!తెలుసుకోరా!!
వొళ్లు తెలియని తామసానా యిల్లుచీకటులాయెరా,
నీయిల్లు చీకటులాయెరా, కళ్లు తెరచి, కల్ల తెలిసీ
యిల్లు చల్లగ దిద్దుకోరా                                        !!తెలుసుకోరా!!
 

మారిపోవురా కాలము, మారుటెడానికి సహజమురా
వుదయాస్తములూ, పగలూ రేయి, వెలుగు చీకటి
యెండావానా, నెలలు రుతువులూ, వత్సరములుగా
చక్రములోని ఆకులతీరున దొరలిపోవురా కాలము,             !!దొర!!
దొరలుటె దానికి సహజమురా
మ్రోదులు చివురించునరా, పూవులు, పిందెలు నించునురా, 
బోసిచన్నభువి పులకరించురా,
బంగరుపంటల తాండవించురా                                         !!మారిపోవురా!! 
            ఒక ఆనందకరమైన సన్నివేశంలో ఒక పాట వుంటే, అదే సందర్భం ఆ తరువాత బాధ కలిగిస్తే అదే పాట విషాదపరంగావస్తే ఇమ్‌పాక్ట్ బాగుంటుంది. అది పుట్టిన రోజుగావచ్చు, సంక్రాంతి కావచ్చు, ఉగాది కావచ్చు, దసరా కావచ్చు.(ఉదా: “పల్లెటూరు”లో ఆ సంక్రాంతి విషాదగీతం, “దసరా బుల్లోడు”లో ‘నల్లవాడే అమ్మమ్మో అల్లరి పిల్లవాడే’)
వాటికి స్పూర్తి నిచ్చింది యీ చిత్రంలో బాలసరస్వతిదేవి పాడిన దీపావళి విషాదగీతం. ఊరంతా దీపావళి అయితే మా యింట మాత్రం తిమిరావళి (చీకటి ఆవరించిందని) అని ఆ పాట భావం. ఆపదలు యింట తిష్టవేసి యిలవేలుపులు అయిపోయాయట. అంధకారం, తిమిరం అనే సమానార్థకమైన రెండు పదాలు ఉపయోగించి “డార్కెస్ట్ డార్క్’ అని సూచించారు గేయరచయిత. ‘యేమెనెనే’ పాటలో ‘మౌనమౌనముగా’ అన్నట్టుగానే!

దీపావళీ, దీపావళీ యింటింట ఆనంద దీపావళీ
మాయింట శోకాంధ తిమిరావళీ                                         !!దీపావళీ!!
ఆ మతాబాల తళతళా, కళా మరల మావాడలో
మెరసేనా, ఆనందము విరిసేనా మురిసేనా                        !!దీపావళీ!!
ఆశపడే హృదయాలకు ఆపదలే యిలవేలుపులా
జీవితమే నిట్టూరువులా విధికి యివే వేడుకలా                   !!దీపావళీ!!
 
షావుకారు కథకు కీలకమయిన పాత్ర చాకలి రామి. సున్నం రంగడిని ఆటపట్టించటం దాని సరదా. చంగయ్య రంగడిని పనిలోంచి తీసేసాక, రంగడు చంగయ్యకు ద్రోహం తలపెడతాడు. ఆ రహస్యం తెలుసుకోవాలని రంగడిని మురిపిస్తుంది రామి. చాలా సినిమాల్లో పతాక సన్నివేశానికి ముందుగా విలన్ రహస్యాన్ని తెల్సుకోవటానికి హీరోయిన్ అతన్ని కవ్విస్తూ, మురిపిస్తూ లబ్జుగా పాడుతుంది. వాటికి యీ గీతం స్పూర్తిగావచ్చు.
అంతకుముందు కీలుగుర్రం, గుణసుందరికథ చిత్రాలలో ప్రేక్షకుల్ని కవ్వించిన టి.కనకం చాకలి రామి పాత్రలో యీ పాటను స్వయంగా పాడి అభినయించింది. తను చాలా ఫ్రెష్ అనే భావం ధ్వనించేలా ‘మెరుగు చెడని సరికొత్తది’ అని రామి నోట అనిపించారు సముద్రాల. ఆ గీతం వింటే సున్నం రంగడేకాదు ఎవడైనా కుదేలవ్వాల్సిందే! ‘సరికి సరిగా’ అనడంలో జాణతనం వుంది. ఇదంతా ఉత్తిదే అని ప్రేక్షకులకు సూచనా వుంది.
 
భలే దొరలకు దొరకని సొగసు, అనువుగ దొరకును
రంగయ్యా, సరుకనువుగ దొరకును రంగయ్యా
మనసు మనసు, కలిసిందిరా, మనమిద్దారమిక
జతకందరా, సరికి సరిగా, దొరకురా                                    !!భలే!!
మెరుగు చెడని సరికొత్తది, యింకెయ్యాల ఆదిగిన
వుత్తదీ, యిదిర, అదును, కడలిరా                                    !!భలే!!
 
ఈ పాటకాగానే రంగడు రామితో తన పథకాన్ని వివరించటం – అది రామి సుబ్బులుకు చెప్పటం – ఆమె చంగయ్య మావను హెచ్చరించటం – చంగయ్యపై దౌర్జన్యం చేయబోయిన రంగడికి గ్రామస్తులు బుద్ది చెప్పటం- చంగయ్య పశ్చాతాపం – సత్యం, నారాయణ జైలునుంచి విడుదల అవ్వటం, రెండు కుటుంబాలు ఏకం కావటంతో దూరంగా ఓ బుర్రకథ వినిపిస్తూంటుంది. సహజ గ్రామీణ వాతావరణంలో జరిగే యీ సినిమా హరికథతో ప్రారంభమై బుర్రకథతో ముగించటం పొయెటిక్ జస్టిస్ అనిపిస్తుంది.
(నీలాల ద్వీపాలూ-పగడాల సంద్రాలూ!)
రచన: దాసరి అమరేంద్ర        
      అండమాన్-నికోబార్ ద్వీపాల గురించి మొదటిసారిగా విన్నదెపుడూ!!
సుమారు ఏభై ఏళ్ల క్రితం. విజయవాడ సివీయార్ లో ఎనిమిదో క్లాసు – థర్డ్ ఫారం -చదువుతున్నప్పుడు. అది పాఠాలలో భాగం కాకపోయినా మా సోషలు మాష్టారు వెంకారెడ్డిగారు (ఆయన ఆ రోజుల్లోనే, ఆ విజయవాడలోనే, శశికపూర్ అంత సుందరంగా ఉండేవారు !) మాటల మధ్య చెప్పారు! “మన దేశం కాశ్మీరునుంచి కన్యాకుమారి వరకూ విస్తరించి ఉన్న బృహత్ ద్వీపకల్పం అని చెప్పుకుంటాం. కానీ బంగాళాఖాతం మధ్యలో తీరరేఖకు వెయ్యి కిలోమీటర్ల దూరాన అండమాన్ నికోబార్ ద్వీపాలున్నాయి. అంతా అడవులు, కొండలు. నాలుగయిదు అటవిక జాతులు. అందులో ఒకటి నరమాంస భక్షకుల జాతి. బయట ప్రపంచం వాళ్లు వెళ్లి ఉండటం ఈ మధ్యనే మొదలయింది. ద్వీపాంతరవాస శిక్ష వేసిన జాతియోద్యమ ఖైదీలకోసం కట్టిన సెల్యూలార్ జైలు ఉందక్కడా….”
అప్పుడే తాతయ్య చెపిన జానపదకధల్లోంచి బయటపడి – ‘చందమామను వదలకుండానే – ఆంధ ప్రభ వీక్లీలో మాలతీచెందూర్‌నూ, రంగనాయకమ్మనూ తెలుసుకుంటున్న వయసు.  అయినా ఆ ద్వీపాలు కధల్లో విన్న’ ఏడేడు సముద్రాల అవతల, కాకులు దూరని కారడవులూ చీమలు దూరని చిట్టడవుల అలవాలం.. మఱ్ఱిచెట్లూ, తొఱ్ఱలూ, చిలకలూ, మాంత్రికుని పాణాలూ ఉన్న ప్రదేశమది” అన్న ఊహచిత్రం మనసులో ముద్ర పడిపోయింది. ఎప్పటికైనా, ఒక్కసారైనా వెళ్లిరావాలి అన్న కోరిక.. బీజం…
గత ఏభై ఏళ్లలో అండమాన్ల గురించి మన ‘మెయిన్ లేండర్ల’ అవగాహనలో చెప్పుకోదగ్గ మార్పులు వచ్చాయి. అండమాన్ అంటే జైలేకాదు, ఆటవికులేగాదు, అడవులేగాదు – అపురూప సాగర ద్వీప సౌందర్యం కూడా అన్న విషయం మెల్లగా, మెల్లమెల్లగా తెలియరాసాగింది. మాకు దగ్గర స్నేహితులూ, దూరపుచుట్టాలూ అక్కడికి ఊరికే వెళ్లిరావడం గాకుండా  ఆ పోలీసు విభాగాల్లోనూ,  పి.డబ్ల్యూ.డీ లోను రెండు మూడేళ్లు ఉద్యోగాలు చేసి వచ్చి తమ తమ అనుభవాలనూ, అభిప్రాయలనూ చెబుతోంటే – అసలే ప్రయాణాల పక్షిని గదా – మనసు తహతహ.. దానికి తోడు పదిహేను ఇరవై ఏళ్లుగా ‘అండమాన్లు టూరిస్టుల స్వర్గధామాలు’ అంటూ పర్యాటక శాఖ వాళ్లు  చేస్తొన్న హడావుడి – ‘వెళ్లాలి, వెళ్లాలి’ అన్న బలమైన కోరిక… అయినా ఇన్నేళ్లూ చెయ్యలేకపొయాను. రెండు కారణాలు; వెళ్లిరావడం అంటే కనీసం పదిహేను రోజులు ఆ ఉద్యోగంలో ఉంటూ అంత శెలవు పెట్టడం ఇష్టంలేదు. పైగా కనీసం మనిషికి ఇరవై, పాతికవేలు ఖర్చు. ఆరో పే కమిషన్‌కు ముందు ఉన్న గవర్నమెంటు జీతాలతో అంత ఖర్చు నిభాయించుకోవడమన్న ప్రసక్తేలేదు. అంచేత కోరిక కోరికగానే ఉండిపోయింది – నివురుగప్పిన నిప్పులా.
సమయమూ, సంధర్భమూ 2012 లో అనుకూలమనిపించాయి రిటైరయ్యాను గాబట్టి శెలవు సమస్యలేదు. కంపెనీ వాళ్లూ భారీగానే చేతిలోపెట్టి ఇంటికి పంపించారు గాబట్టి ‘ఇద్దరికి కలసి ఏభై అరవైవేలు ఖర్చు పెట్టగలను’ అన్న మేక్ బిలీవ్ ధీమా!! ఈలోగా ఢిల్లీలో మాకు బహుదగ్గరి స్నేహితులూ, లక్ష్మి కోలీగ్సూ అయిన ఓ మధ్యవయసు జంట ఆ అండమాన్ ద్వీపాల్లో విహరించి వచ్చి ఆ ముచ్చట్లనీ సచిత్రంగా మాతో పంచుకొన్నారు. మరిహనేం: ది డైఈజ్ కాష్ట్…
పోర్ట్ బ్లెయిర్‌లో మాకు బాగా తెలిసిన ఓ నావీ కమాండరు కుటుంబం ఉంది. దూరపు చుట్టం, దగ్గరి స్నేహం. వాళ్లకూ దేశాలూ, ప్రదేశాలూ తిరగడం అంటే మహ ఇష్టం. మేము బెంగళూరులో ఉన్నప్పుడూ, పూనాలో ఉన్నప్పుడూ వచ్చి, మాతోగడపి, ఆయా ప్రదేశాలను తీరికగా చూసి వెళ్లారు. 2010లో వాళ్లకు అండమాన్ పోస్టింగు వచ్చినప్పట్నించీ ‘రండి..రండి..’ అని ఆహ్వానిస్తున్నారు.
ఆ కమాండర్ ప్రకాష్‌ను సంప్రదించాను, 2012 జనవరిలో. 2012 మార్చి 4 నుంచి 18 వరకూ అన్న ముహూర్తం కుదిరింది. విమానమా, ఓడా అన్న మీమాంసలో పడ్డాం గానీ ‘ఓడ’ అంటే అనేకానేక అనిశ్చతతలు ఉంటాయని వెంటనే బోధపడింది. ముందు కలకత్తాకో, మద్రాసుకో వెళ్లాలి. మకాం వెయ్యాలి. సముద్రంలో పరిస్థితులు అనుకూలంగా లేకపోతే ఓడ చెప్పిన రోజున వెళ్లకపోవచ్చు… ‘ఇవన్ని విని ఆలోచనలో పడ్డాం’. అక్కడికి వెళ్లాక మీరు ఎలానో పోర్ట్ బ్లయిర్ నుంచి హేవలాక్ ఐలాండ్ దాకా అటూ ఇటూ ఏడు ఎనిమిది గంటలు సముద్ర ప్రయాణం చేస్తారు. మళ్లా ఈ రెండు మూడు రోజులు ఎందుకూ అని సలహ ఇచ్చారు. అప్పుడే వెళ్లి వచ్చిన లక్ష్మి సహొద్యోగులు – శ్రీమతి కృష్ణ, శ్రీ బల్బీర్‌సింగ్. పైగా ఖర్చులోనూ ఏమీ తేడా ఉండదన్నారు. నిజమే.. ఒక రకంగా ఓడ ఖరీదని వివరాల్లోకి వెళితే తెలిసింది.
నెట్‌లో వెదికాం. చక్కని ఆప్షన్లు కనిపించాయి. మేవున్న ఢిల్లీలో ఆరుగంటలకు విమానం పట్టుకుంటే అది కలకత్తా మీదుగా మొత్తం అయిదుగంటలు ప్రయాణించి సుమారు పదకొండుగంటల ప్రాంతంలో పోర్ట్‌బ్లెయిర్ లో దింపుతుంది. తిరుగు ప్రయాణానికి అలాంటి అప్షనే ఉంది. రానూపోనూ మనిషికి పధ్నాలుగు వేలు. వెంటనే నాకూ లక్ష్మికీ టికెట్లు కొనేసాను. మార్చి నాలుగున బయల్దేరి మళ్లీ పద్దెనిమిదిన తిరిగి రావాలన్నది నా ప్రణాళిక. ఓ వారం ముందుగా పదకొండుకే తిరిగి రావడం లక్ష్మి ప్లాను. లక్ష్మి ఉన్న వారం రోజులూ టూరిస్టులు తిరిగినట్టు  ప్రణాళికా బద్ధంగా అన్ని తిరిగి చూడాలనీ, తను వచ్చేసాక మిగిలిన ఏడురోజులూ అసలు సిసలు యాత్రికులలా ఏది నచ్చితే అది నేను చెడదిరగాలనీ  – స్థూలంగా అదీ ఆలోచన.

              రేఖను దాటి సముద్రంలోకి దృష్టి సారిస్తే నీలమా ఆకుపచ్చా అన్నట్టు అనేకానేక పాళ్లలో కలగలసి సృష్టించిన అద్భుత వర్ణవిన్యాసం… కంటికి కనిపించని కోరల్సూ, సముద్రగర్భపు చెట్టూ చేమా, నాచూ ఏక సూత్రపు లయతో నాట్యం చేస్తూ మమ్మల్ని ఆహ్వనిస్తున్నాయా? – అన్న ఆ ఊహ  వివరణకూ, వర్ణణకూ అందని సౌందర్యమది. రాబోయే పధ్నాలుగు రోజులకు,  అతి ఉత్తమ నాంది!!
కలసి వచ్చేకాలంలో… అన్నట్టు ఎంచేతనో విమానం ఆ ద్వీపాల చుట్టూ రెండు మూడు ప్రదక్షిణాలు చెసింది. మరోసారి   ఆ ఏరియల్ వ్యూను ఆస్వాదించే   అవకాశం.. మెల్లగా పోర్ట్‌బ్లెయిర్ పట్టణం కళ్లముందు రెక్కలు విప్పుకొంది. అప్పటికే రోజుల తరబడి గూగూల్ మ్యాపుల్ని అద్యయనం చేసి ఉండటం వల్ల అదిగో రాస్ ద్వీపం… సెల్యులర్ జైలు..  లైట్ హౌస్-అని గుర్తుపట్టగలిగాను.
భానుప్రకాషూ, ప్రశాంతిగారూ ఎయిర్ పోర్టులో అహ్వానం పలికారు. ఎయిర్ పోర్టు కడు చిన్నది. మన గన్నవరంలాగా. వాళ్లు ఉండే ‘మిన్నీబే’ నావీ కాలనీ ఎయిర్ పోర్టును ఆనుకోనే వుంది. పది నిమిషాల్లో అక్కడికి చేరుకొన్నాం. వాళ్ల గెస్టు హౌసులో మా వసతి –  ఆ పదిహేను రోజులూ!
పెద్ద నావీ కాలనీ అది. గుట్టలూ, మిట్టల మధ్య కట్టారు. విశాలమైన సమతల ప్రదేశంలో మేమున్న గెస్టుహౌసు. పక్కనే నావీ ఆఫీసర్ల మెస్సనబడే క్లబ్సు.. వరసగ్గా రైలు పెట్టెల్లా కట్టిన పన్నెండు అతిధి గదులు… కొంచెం పక్కకు వెళ్లి చూస్తే కనిపించే మిన్నీబేకు చెందిన సముద్ర జలాలు. ఓ హాలీడేకు అతి చక్కని వేదిక ఆ గెస్టు హౌసు.
గబగబా ఫ్రెషప్ అయీ ప్రకాష్ వాళ్ల ఇంటికి చేరాం. అతను – ఆమె – బాబు – ఆమె తల్లి దండ్రులు:  అంతా కలసి అయిదుగురు. అందరిలోనూ అంతకు ముందే పరిచయమూ చనువూ ఉన్నాయి. అంచేత ఆ ఆదివారపు మధ్యాన్న భోజన సమయం ఉల్లాసంగా, ఉత్సాహంగా సాగింది.
“పోర్ట్ బ్లెయిర్ బాగా చిన్న ఊరు. సుమారు లక్ష జనాభా. కానీ గొప్ప అందమయిన ఊరు. మీకున్న ప్రకృతి ఆసక్తికి అసలు ఈ ఊళ్లోనే నాలుగయిదురోజులు గడపొచ్చు.  ఈ రోజు సాయంతం మనమంతా కలసి సెల్యులర్ జైలు, ఫీనిక్స్‌బె, అబెర్డీన్ జెట్టీ, అది ఉన్న రాజీవ్‌గాంధీ వాటర్‌స్పోర్ట్స్ కాంప్లెక్స్, అక్కడ్నించి ‘కార్చిన్స్ కోవ్’ అన్నచోట ఉన్న బీచి – ఇవి చూద్దాం. రేపు రోజంతా ఈ చుట్టుపక్కల ఉన్న ద్వీపాలలోని వింతలూ విశేషాలు చూపించే ఓ బోటు ట్రిప్పు బుక్ చేసాను. ఎల్లుండి నుంచి మూడు రోజులపాటు మీరన్నట్టుగానే హేవ్‌లాక్, నీల్ ఐలెండ్లలో ఉండేలా ఏర్పాట్లు చేసాను. ఇంకా లక్ష్మిగారికి ఆవిడ తిరిగి వెళ్లే రోజు గాకుండా రెండు రోజులు ఉంటాయి. ఒక రోజు ఇక్కడికి 100కిలో మీటర్లు ఉత్తరాన ఉన్న బారాటాంగ్ సున్నపురాయి గుహలు చూసి వద్దురుగాని. చివరి రోజు ఈ ఊళ్లోనే మిగిలిన విశేషాలు చూస్తూనూ,  షాపింగు చేస్తూనూ గడపొచ్చు… టూకీగా పొగ్రాం వివరించాడు ప్రకాష్.
“మరి నా మిగిలిన రెండోవారం సంగతేమిటో?” అడిగాను.
“అక్కడికి వస్తాను.. మీది టూరిస్టు బాణీ కాదు గదా.. రెండు మూడు రోజులు ఇక్కడ గడిపితే మీకో అయిడియా వస్తుంది.. ఈ ద్వీపాల గురించి, వీటిల్లోని ప్రదేశాలు గురించీ, విశేషాల గురించీ.. అప్పుడు మీరూ నేనూ కలసి మీ రెండో వారం ప్లాను చేద్దాం”
బావుందనిపించింది “మరి రెండో వారంలో నికోబార్ వెళ్లే అవకాశం ఉందా!” అడిగాను.
“ఉందనవచ్చు. కానీ దానికి నానా హైరానా పడాలి. అలా ఫ్రీగా వెళ్లి వచ్చేయడం కుదరదు. పర్మిట్లవీ తీసుకోవాలి. పైగా ఓ రోజంతా నౌకా ప్రయాణం. ఆ పడవలు కూడా రోజూ ఉండవు. ఈసారి ట్రిప్పులో మీరు నికోబర్ పెట్టుకోకుండా అండమాన్ల మీదే దృష్టి నిలపండి. మరోసారి వచ్చినప్పుడు నికోబార్లే కేంద్రంగా పోగ్రాం చేసుకోండి” హితవు పలికాడు ప్రకాష్. నాకది నచ్చింది.
 
కాసేపు రిలాక్సయి అందరమూ బయటపడ్డాం.. మేమిద్దరం, ప్రకాష్, ప్రశాంతి, శాంతి వాళ్ల అమ్మగారు. మొట్ట మొదటి మజలీ సెల్యులర్ జైలు. 1906 లో కట్టారట. జైలునిండా ‘ఏకాంతవాసా’నికి అనుకూలంగా కట్టిన బొరియల్లాంటి ‘సెల్’లు – అంచేత దాని పేరు ‘సెల్యులర్ జైల్’ అయింది! స్వాతంత్ర సంగ్రామ యోధులెందరో ఎళ్ల తరబడి గడిపిన ‘తీర్థయాత్రా’ స్థలమిది. అ యోధులల్లో అగ్రగణ్యుడు వీరసావర్కార్… దుర్భర ఎకాంతమూ, అంతకన్నా దుర్భరమైన చిత్ర హింసలూ – అనాడు ఈ స్థలం భయంకర ప్రదేశమే గావచ్చు. కానీ ఇపుడది ఓ జాతీయ స్మారక చిహ్నం. చక్కని  మెయింటనెన్సు, ఆహ్లాదకరమైన వృక్షాలు… అసలు సిసలు తీర్థయాత్రా స్థలం!!
కట్టినపుడు అంతా కలసి గొడుగు చువ్వల్లా ఏడు పొడవాటి ‘వింగ్’లు ఉండేవట.. మధ్యలో గొడుగు మొనలా ఓ సెంట్రల్ టవరు – అన్ని వింగుల్నీ పర్యవేక్షించడనికి అనుకూలంగా కట్టిన టవరు.. ఎంచేతో ఏడింటిలోనూ నాలుగు వింగ్‌లు కాలగర్భంలో కలసిపోయాయట – ఇప్పుడు మిగిలింది మూడు.. ఓ వింగ్ లో రెండో అంతస్థులో, ఓ మూలలో వీరసావర్కార్ ‘నివసించిన’ సెల్.. ఇపుడది ‘అర్థ మందిరం’గా రూపుదిద్దుకొంది.. పూజలు.. నమస్కారాలు.. ఆయన ఉన్న వివరాలు తెలిపే ఫలకాలు.. ఫోటోలు – వాటిలో మేమంతా ఫోటోలు దిగడం…
సెంట్రల్ టవర్‌లో పైకి ఎక్కే అవకాశం ఉంది. అంటే జైలు పైకప్పుకు చేరతామన్నమాట. “అదిగో అక్కడ ఓ కిలో మీటరు దూరాన కనిపిస్తోన్న చిన్న ద్వీపమే రాస్ ఐలెండ్. రేపు మీ ద్వీపాలయాత్ర దానితోనే మొదలవుతుంది” పరిచయం చేసాడు ప్రకాష్.. మనోహర దృశ్యమది. భయంకరమైన జైలు ప్రాంగణంలో ఈ మనోహరాలేవిటయ్యా అని బుద్ధి బుద్ధి చెప్పే ప్రయత్నం చేసింది గాని మరి మనసు మాటవినదే!!
ఆ జైలు ఆవరణలోనే ‘జైలు మ్యూజియం’ ఉంది. స్వతంత్ర సంగ్రామపు జ్ఞాపకాలు, డాక్యుమెంట్లు, వార్తా పత్రికలు, ఫోటోలు – సెల్యులర్ జైలు ఏడు వింగుల మోడళ్లు బయట వెలుగులోన్న అఖండ అమరజ్యోతి… మనకు తెలియకుండా మనం జ్ఞాపకాల విచార ధారల్లో మునిగితేలడం అతిసహజం!!
జైలు నుంచి బయట పడేసరికి నాలుగుదాటింది. అన్నట్టు జైలు ఆవరణలో ఓ సౌండ్ అండ్ లైట్ షో ఉంది. అది ఆరున్నరకు. ఈ రెండుగంటల సమయంలో ఊళ్లోని అతి చక్కని రహదారి గూండా ప్రయాణంచేసి ఊరి పొలిమేరల్లో ఆరుకిలో మీటర్ల దూరాన ఉన్న ‘కార్భ్రెన్స్ కోవ్’ అనే బీచికి వెళ్లి వద్దామన్నది ప్రకాష్ చేసిన చక్కని ఏర్పాటు..

జైలు ఉన్న ప్రాంగణం నుంచి ఓ రెండు మూడు వందల మీటర్లు దాటితే ఆ బెర్జన్ జెట్టీ – పడవరేవు – వస్తుంది. అక్కడ మొదలైన సముద్ర తీర కారు ప్రయాణం ఐదారు కిలోమీటర్లు సాగి సాగి కార్బైన్ కోవ్ బీచ్ దగ్గర ముగిసింది. అతి చక్కని ప్రయాణం. వంపుసొంపుల దారి.. చిన్న చిన్న గుట్టలమీదుగా… దిగువున సాగరం.. పచ్చదనం… మన విశాఖ బీచ్ రోడ్డు గుర్తొచ్చింది.. బొంబాయి మెరీనా డ్రైవ్‌ను మించినదనిపించింది. అందులోనూ అంత అందానికి మేము సిద్ధపడి వెళ్లలేదేమో- అంధుకే ఆ అందం ద్విగుణీకృతం అయ్యింది!! మనసు శృతి అవ్వాలేగానీ మరి అలాంటి చోట్ల ఎటు చూసినా అందమే…
ఆ బీచి ఒక బీచి ఎలా ఉండాలో అలా ఉంది… కొబ్బరి చెట్లు.. కాస్తంత దూరాన ఓ యాత్రికుల విలాస వసతిగృహం.. రెండో ప్రపంచ యుద్ధం నాటి ‘జపనీస్ బంకర్లు’, కాస్తంత దూరాన సముద్రంలో ‘స్నేక్ ఐలెండ్’ అన్న చిన్న ద్వీపం – అది స్క్యూబా డైవింగ్‌కు ప్రసిద్ధి అట… ఇంకా ఉత్సాహం ఉన్నవాళ్లు ఆ నాలుగైదువందల గజాలు ఈది వెళతారట… పోర్ట్ బ్లెయిర్‌లో ‘తప్పక చూడవలసిన’ ఒక ప్రదేశాన్ని చూసేసామన్న తృప్తి… అనుకోకుండా కలసిన మరో తెలుగు కుటుంబం.. చురుగ్గా కబుర్లు… 2004 లోని సునామీ వల్ల ఈ బీచ్ దెబ్బతిన్న వైనం – అంతా కలసి ఓ గంట అక్కడ…
తిరిగి లైట్ అండ్ సౌండ్ షో కోసం సెల్యులర్ జైలు చేరేసరికి – టికెట్టు దొరికినా – సీట్లన్నీ నిండి కనిపించాయి. ‘ఇదీ ఒక రకంగా మేలే’ అన్నట్టు ఆ పక్కనే ఉన్న ఓ విశాల వృక్షపు మొదలు చుట్టూ కట్టిన చప్టా మీదకు చేరాం.. ఓ గంటపాటు సాగిన ప్రదర్శన అది. ఆ జైలు నిర్మాణ విశేషాలు, అప్పటి స్వాతంత్ర సంగ్రామపు వీరోచిత గాధలు.. జైల్లో ‘నివసించిన’ ప్రముఖ దేశభక్తుల కధలు…సమయోచితంగా సాగే దేశభక్తి గీతాలు – అదో ప్రపంచం.. నిన్నటి నిజం.. నేటి స్పూర్తి!!

 
 
 
 
