రచన: Rvss శ్రీనివాస్       
ముందుగా చదువరులకు రాబోయే దేవీ నవరాత్రుల  శుభాకాంక్షలు తెలియజేసుకుంటున్నాను.
రెండవ భాగంలో సీతారామ కళ్యాణం వరకు చెప్పుకున్న రఘువంశాన్ని ఈ భాగంలో ముగించాలని అనుకుంటున్నాను. మరి చదవండి ఈ మూడో భాగాన్ని.
 
దశరథ మహారాజు తన నలుగురు పుత్రులతో, కోడళ్ళతో , బంధుమిత్రులతో అయోధ్యకు పయనమయ్యాడు. సుదూర ప్రయాణంలో కొంత దూరం వెంటవచ్చి సాదరంగా వీడ్కోలు పలికారు జనకుని పరివారం. ఒక్కసారిగా వాతావరణంలో పెను మార్పులు జరిగాయి. నదులు వాగులు పొంగసాగాయి. గరుత్మంతుడు నాగుపాము పడగ చీల్చగా గుండ్రంగా చుట్టుకొని ఉన్న పాము మధ్యలో జారిన మణిలా కనిపించాడట ఆ దినమణి(రవి). ఒక్కసారి ఊహించండి. చుట్టలుగా చుట్టుకున్న నాగు మధ్యలో నాగమణి . ఒక వలయంలో కనబడుతున్న సూర్యుడిని ఎంత చక్కగా వర్ణించాడో కాళిదాసు. ఇంకా ఎన్నో అపశకునాలు కనబడి దశరథుని కలవరపెట్టాయి. వెంటనే పురోహితులు కీడు పోయేందుకు శాంతులు చేసారు. ఇంతలో ఒక మెరుపు మెరిసినట్లు ఒక మహాపురుషుడు వాళ్ళముందు సాక్షాత్కరించాడు. ఆతనే పరశురాముడు. దివ్యమైన తేజస్సుతో వెలిగిపోతూ అందరినీ భయకంపితులను చేసాడు. ఆయనను చూడగానే దశరథుడు భయాందోళనలకు గురి అయ్యాడు.   వెంటనే ఆయనకి అర్ఘ్యపాద్యాలు సమర్పించాడు. యుద్ధకాంక్షతో ఉన్న పరశురాముడు రఘురాముని వైపు చూసాడు. “21సార్లు క్షత్రియ సంహారం చేసి నాకెదురు నిలిచే క్షత్రియుడు లేకుండా చేసుకున్న నాకు ఇప్పుడు మళ్ళీ నీపై శత్రుభావం కలిగింది. భార్గవరాముడిని నేను ఉండగా మరొక రాముడు ప్రసిద్ది పొందడం నాకు అవమానకరం. నీవు విరిచిన శివుని విల్లు విష్ణువు తేజస్సుతో ఏనాడో ప్రభావం కోల్పోయింది. ఇదిగో ఇది విష్ణు ధనుస్సు. దీనిని ఎక్కుబెట్టి బాణం తొడిగి చూపు. అప్పుడు మాత్రమే నేను ఓడినట్లుగా ఒప్పుకుంటాను” అంటాడు పరశురాముడు.
మందహాసంతో తను గత అవతారంలో చేపట్టిన విల్లుని అందుకున్నాడు రఘురాముడు.
అప్పుడు తొలకరిలోని కరి మబ్బుతో కూడిన ఇంద్రధనస్సులా కనిపించాడట ఆ రాముడు. విల్లుని హరివిల్లుతో,  రాముని నల్లని మబ్బుతో పోల్చాడు కాళిదాసు. ఎక్కుబెట్టిన బాణాన్ని చూడగానే పరశురాముడు కాంతిహీనుడౌతాడు. అవతారం అవసానదశకి చేరుకున్నపుడు జరిగే ప్రక్రియగా భావించి రాముని చూసి ఇలా అంటాడు. అవతార పురుషుడవని తెలిసే వచ్చాను రామా. నీవు చేసే శత్రు సంహారానికి ఈ ధనుష్టంకారమే ఒక హెచ్చరిక… అంటూ తన కాళ్ళకు నమస్కరించిన రాముని దీవించి వెళ్ళిపోతాడు ఆ భార్గవరాముడు.
అయోధ్య చేరుకున్న దశరథుడు ఏళ్ల తరబడి రాజ్యాన్ని పాలించాడు . వృద్ధాప్య చాయలతో నెరిసిన వెంట్రుకలు చెవికి తగుల్తూ రాముని పట్టాభిషేకం గురించి కైకకు తెలియకుండా రహస్యంగా చెప్పాయట. ఎంత చమత్కారమో. దశరథుడు రామ పట్టాభిషేకానికి ఏర్పాట్లు చేసాడు. అంబరాన్నంటే సంబరాలతో అయోధ్య ఉల్లాసంగా ఉంది.
కైకకి దుర్బుద్ధి పుట్టింది. కోపగృహంలోనికి వెళ్ళింది.  పుట్టలోనుంచి ఒకేసారి బైటికి వచ్చిన విషనాగుల్ని పోలిన కోర్కెలు రెండు అడిగింది. తన కుమారుడికి పట్టాభిషేకం రామునికి వనవాసం. అంతే! మొదలు నరికిన చెట్టులా మూర్చిల్లాడు దశరథుడు. దేవాసుర సంగ్రామం లో ఆమె చేసిన సహాయానికి ఇస్తానన్న వరాలు తనకి ఈనాడు శాపాలు అవుతాయని ఊహించలేదు. రామునికి కైకే దశరథుడిగా మారి ఆదేశమిచ్చింది. రాముడు వనవాసానికి బయలుదేరాడు. అయోధ్య అంతా విలపించింది రాముని కోసం. పితృవాక్య పరిపాలన చేస్తూ రాముడు, పతి ఎక్కడుంటే అక్కడే తనకి స్వర్గం అని సీత, అన్నమాట జవదాటని లక్ష్మణుడు అడవికి బయలుదేరారు. ఆ ముగ్గురూ  నారచీరెలు చుట్టుకున్న త్రేతాగ్నుల్లా కనిపించారు అందరికీ.  అంతట వారు పంచవటి చేరుకున్నారు.  అక్కడ శూర్పణఖ రాముని చూసి మోహించింది సీతని వదిలి తనను పెండ్లాడమన్నది. అంతే లక్ష్మణుని కోపానికి గురయ్యింది. ముక్కు చెవులు కోసి వదిలాడు లక్ష్మణుడు.  ఖరదూషణులను వెంటబెట్టుకుని వచ్చింది. అందరినీ అలవోకగా సంహరించాడు రాముడు.
శూర్పణఖ మాటలు విన్న ఆమె అన్న రావణాసురుడు ఆమెకి జరిగిన అవమానానికి బదులు తీర్చుకోవాలని మాయలేడిగా మారీచుని పంపి సీతని అపహరించుకుపోతూ దారిలో అడ్డగించిన జటాయువుని సంహరిస్తాడు. రామ లక్ష్మణులు సీతను వెదుకుతూ హనుమను కలిసి సుగ్రీవునితో  మైత్రి  చేస్తారు. వాలిని సంహరించి సుగ్రీవుని వానర రాజుగా పట్టాభిషిక్తుని చేస్తాడు శ్రీరామ చంద్రుడు. హనుమ లంకానగరానికి వెళ్లి సీత జాడ తెలుసుకొని, లంకా నగరాన్ని కాల్చి వచ్చి శ్రీరామచంద్రునికి సీత జాడ తెలియజేస్తాడు. వానర సైన్యంతో వెళ్లి వారధి కట్టి లంకానగరం చేరుకొని రావణ సంహారం చేసి అగ్నిపునీత అయిన సీతను పరిగ్రహిస్తాడు శ్రీరామచంద్రుడు.
ఇక్కడ ప్రత్యేకంగా చెప్పుకోనవలసినది ఒకటి ఉంది.“ఉపమా కాళిదాసస్య” అన్నప్పటికీ సాగరానికి, ఆకాశానికి, రామ రావణ యుద్ధానికి మాత్రం పోల్చేందుకు మరేమీ ఉపమానాలు లేవంటాడు కాళిదాసు. లంకా నగరానికి విభీషణుని పట్టాభిషిక్తుని చేసి పుష్పకవిమానంలో అయోధ్యకు బైల్దేరతాడు శ్రీరాముడు. దారిలో కనబడే దృశ్యాలను వర్ణిస్తూ రహస్యంగా సేత చెవిలో చెప్తాడు ఆయన. మేఘం నీరు తాగేందుకు వంగితే మరింత సుడులు తిరుగుతాడు అంటాడు కాళిదాసు. ఆ సముద్రపు ఆవిరి మేఘంగా మారడాన్ని అలా చెప్తాడు. నీటి పాముల పడగల మీద మణులను సూర్య కాంతితో మెరిసే కెంపులుగా వర్ణిస్తూ పగడాలను సీతాదేవి పెదవులతో పోటీపడుతున్నాయని శ్రీరాముడు పరిహాసమాడతాడు. ఐరావతం మదజలాల సుగంధాన్ని మోసుకు వచ్చే మందాకినీ వీచికలు సీతాదేవి చిరు చెమటలను ఆర్చుతున్నాయట. ఇక్కడొక అద్భుతమైన వర్ణన ఉంటుంది. మేఘాలను చీల్చుకొని పోతున్న పుష్పక విమానంలో బైట పెట్టిన సీతమ్మ హస్తానికి తనలో ఉన్న మెరుపుతీగను ఆమె చేతికి కంకణంగా అలంకరిస్తున్నాడట. ఊహకే ఎంత బాగుందో?
యమునతో కలిసిన గంగానదిని ఇంద్రనీలాలు కలిసిన మౌక్తిక హారంలాగా, నల్లకలువలతో  కలిసిన తెల్ల తామరల మాలిక లాగా కనిపిస్తుందని రాముడు సీతాదేవికి చూపిస్తాడు. యమునా నల్లగా ఉంటుందని , గంగ తెలుపని, ఆ సంగమ దృశ్యం నలుపు తెలుపుల సంగమం అని చమత్కరిస్తాడు కాళిదాసు. యమునానది వలన వీడిన జల వాహినులతో ఆ గంగానది జడలతో ఉన్న భస్మాన్ని అలముకున్న శివునిలా ఉందంటాడు.
ఇలా ప్రయాణం సాగించి అయోధ్య చేరుకొని, పట్టాభిషిక్తుడై అయోధ్యను చక్కగా పరిపాలిస్తూ ఉంటాడు రాఘవుడు. ఇంతలో సీతమ్మ గర్భవతి అవుతుంది. తన తొడపై కూర్చుండ బెట్టుకొని అడుగుతాడు రాముడు. నీకేమి కోరికలు ఉన్నాయో చెప్పమంటూ.  ముని వాటికలు దర్శించాలని ఉన్నదని చెప్తుంది సీతమ్మ. ఒకరోజు రాజ్యంలో ఒక చాకలివాడు తన ధర్మపత్ని సీతమ్మ మీద నిందవేస్తూ తన పట్ల అగౌరవంగా మాట్లాడుతున్నట్లు వేగు ద్వారా తెలుసుకొని సీతను అడవులలో వదిలి రమ్మని లక్ష్మణుని ఆదేశిస్తాడు రాముడు. మునివాటికల పేరుతో అడవులకి తీసుకెళ్ళి వదిలేస్తాడు లక్ష్మణుడు. ఆ అరణ్యంలో సీతమ్మ రోదన విని వాల్మీకి మహర్షి తన ఆశ్రమానికి తీసుకొని వెడతాడు. అక్కడ లవకుశులు జన్మిస్తారు.
ఇంతలో అయోధ్య సమీపాన ఉన్న మునుల ఆశ్రమాలలో లవణాసురుడు అనే రాక్షసుడు యజ్ఞ యగాదులకి విగ్నం కలిగిస్తున్నాడని  తెలిసి శత్రుఘ్నుని ఆ రాక్షసుని మీదకు యుద్ధానికి పంపిస్తాడు రాముడు. వెళ్ళేదారిలో వాల్మీకి ఆశ్రమంలో విడిది చేసిన శత్రుఘ్నుడు లవకుశుల జన్మ వృత్తాంతం తెలిసి సంబరపడతాడు. కొంత కాలం గడిచాక శ్రీరామచంద్రమూర్తి అశ్వమేధయాగం చేయాలని సంకల్పిస్తాడు. పత్ని లేకుండా ఆ యాగం వీలు కాదని స్వర్ణ సీతతోనే యజ్ఞమారంభిస్తాడు.
వాల్మీకి మహర్షి శిక్షణలో రామాయణం ఔపోసన పట్టిన లవకుశులు అయోధ్యలో రాముని ఎదుటనే రామకథాగానం చేస్తారు.వారికి ఎవరు నేర్పారని అడిగి, విషయం తెలిసిన పిమ్మట వాల్మీకి మహర్షి ఆశ్రమానికి  వారిని వెంటబెట్టుకొని వెడతాడు శ్రీరామచంద్రమూర్తి. అక్కడ వాల్మీకి మహర్షి వలన వారిద్దరు తన పుత్రులని తెలుసుకొని సీతాదేవి అయోధ్యప్రజల సమక్షంలో తన శీలాన్ని ఋజువు చేసుకొనవలసి ఉందని అంటాడు రాముడు. అంతట సీతాదేవి కాషాయవస్త్రాలు ధరించి యాగశాల వద్దకు వస్తుంది. మనసా వాచా భర్త తప్ప అన్య పురుష సంపర్కం లేని దాననైతే నన్ను నీలో చేర్చుకొమ్మని ప్రార్ధిస్తుంది భూమాతను. భూమి రెండుగా చీలిపోవడం సీతను తన తొడపై కూర్చుండబెట్టుకొని భూమాత అదృశ్యం కావడం క్షణాలలో జరిగిపోతుంది. తన కుమారులలో సీతమ్మను చూసుకుంటూ లవకుశులకు, తన తమ్ముల సంతానానికి వివిధ రాజ్యాలకి అభిషిక్తులుగా చేసి తమ్ములతో సరయులో “గోవ్రతరణం” అనే చోట ప్రవేశించి అవతారం చాలిస్తాడు రఘురాముడు. కుశావతీ పట్టణాన్ని పరిపాలిస్తున్న కుశ మహారాజుకి ఒకనాటి రాత్రి ఒక అందమైన యువతి తన ఎదురుగా నిలిచి ఉండడం చూసి ఆశ్చర్యపోతాడు. ఆమెని ఎవరని అడుగగా “ నేను అయోధ్యను. నీ  తండ్రి వెడుతూ వెడుతూ పుర ప్రజలను కూడా స్వర్గానికి తీసుకొని వెళ్ళిపోయాడు. ప్రజలు లేక పట్టణం పాడు పడిపోయింది” అంటూ ఆ పట్టణ దుస్థితిని వర్ణిస్తుంది ఆమె.
పురివిప్పి ఆడిన మయూరాలు అడవిలోని కార్చిచ్చుకు పింఛములు రాలి దీనంగా ఉన్నాయి. తరుణుల పాదాల పారాణి ముద్రలతో కనబడే సోపానాలు లేళ్ళను చంపిన పులి నెత్తుటి అడుగుజాడలతో ఉన్నాయి. తామరతూండ్లను తిన్న మదపుటేనుగులు సింహాల పంజా దెబ్బలకు కుంభస్ధలాలు పగిలి దీనంగా ఉన్నాయి. భవనాలలో అలంకరించిన ప్రతిమలపై పాములు విడిచిన కుబుసాలు రవికెలవలే ఉన్నాయి.(అద్భుతం కదూ ఇలాంటి కల్పన). సాలెపురుగులు అల్లిన గూళ్ళే గవాక్షాలకు తెరలుగా ఉన్నాయి. చలువరాతి  మేడలు చంద్రకిరణాలను ప్రతిఫలించడంలేదు అంటూ చెప్పిన ఆమె కోరిక మన్నించి కుశావతిని వేదవిద్యాకోవిదులైన బ్రాహ్మణులకు దానమిచ్చి తన అపర సేనావాహినితో అయోధ్యకి చేరుకుంటాడు కుశ మహారాజు.  తన శిల్పులను ముందుగానే పంపి ఆ నగరానికి పూర్వ శోభను తీసుకు రమ్మని ఆజ్ఞాపిస్తాడు. వారు ఆ నగరాన్ని సర్వశోభాయమానంగా తీర్చిదిద్దిన తర్వాత నగరప్రవేశం చేస్తాడు కుశుడు.
శ్రీరామచంద్రుడు ఏక పత్నీవ్రతుడు. కుశునికి పరాక్రమంలో రామునితో సముడే. కానీ పత్నులు మాత్రం ఎక్కువే.  గ్రీష్మ ఋతువులో ఆయన జలక్రీడలను వర్ణిస్తాడు కాళిదాసు. ఘనమైన స్తనాలతో,  జఘనాలతో ఉన్నప్పటికీ ఉత్సాహం వలన నీటిని తమ చేతులతో చరుస్తూ ఆ తుంపరల ముత్యాలు తమ స్తనాలపై పడడంతో తాము ధరిచిన ముత్యాల హారాలు తెగినా గమనించని స్థితిలో ఉన్నారట కుశుని రాణులు. వారి నాభులని ఆవర్తాలతో, కనుబొమలని అలలతో, ఉరోజాలని చక్రవాకాల జంటలతో పోలుస్తాడు కాళిదాసు. కుశుడు వారితో జలక్రీడలలో ఉన్నపుడు ఇంద్రనీలమణి కాంతులతో ప్రకాశించారట ఆ అంతఃపుర కాంతలు. రంగు రంగుల నీళ్ళు జల్లుతున్న కాంతలతో భిన్న ప్రవాహాలతో , ధాతువులతో  ప్రకాశిస్తున్న పర్వతరాజులా ప్రకాశించాడని అంటాడు కాళిదాసు. ఇలా జల క్రీడలాడుతుండగా తన తండ్రికి అగస్త్య మహాముని ప్రసాదించిన చైత్రాభరణాన్ని పోగొట్టుకుంటాడు కుశుడు. ఆ నగ ధరించి యుద్ధానికి వెడితే విజయం వేరొకరికి దక్కదని తెలిసిన కుశుడు సరయులో సంచరించే కుముదుడు అనే నాగాకుమారుడు హరించాడని సందేహించి ఆతనిపై గరుడాస్త్రాన్ని ప్రయోగిస్తాడు. అంతే నదీజలాలను అల్లకల్లోలం చేసుకుంటూ ఒక అందమైన కన్యతో కుముదుడు కుశుని ముందుకి వస్తాడు. తన చెల్లి ఆటలాడుతుండగా ఈ ఆభరణం దొరికిందని చెప్పి కానుకలు ఇస్తూ తన సోదరిని కూడా పరిగ్రహించవలసినదని వేడుకుంటాడు. అతని ప్రార్ధన మన్నించి కుముద్వతిని  పరిణయమాడతాడు కుశుడు. కుశ కుముద్వతులకు జన్మించిన బాలుడే అతిథి. దేవేంద్రుని పీడిస్తున్న దుర్జయునితో యుద్ధానికి వెళ్లి దుర్జయుని సంహరించి తాను కూడా వీరమరణం పొందుతాడు కుశుడు. చనిపోతూ చెప్పిన మాటల ప్రకారం అతిథిని రాజ్యాభిషిక్తుని చేస్తారు వేదపండితులు. అతిథి జనరంజకంగా ప్రజలను పరిపాలిస్తూ తన పూర్వీకులను మరిపించాడు. ఈయన రాజాన్ని ఎలా పరిపాలించాడో రాజనీతిని ఎంత చక్కగా ఆకళింపు చేసుకున్నాడో వాటిని కూడా తనదైన ఉపమానాలతో వర్ణిస్తాడు కాళిదాసు. అశ్వమేధ యాగం చేసి రాజాధిరాజు అనిపించుకుంటాడు అతిథి.
అతిథికి నిషదుడు అనే కుమారుడు కలిగి రాజ్యాన్ని తన తండ్రిలాగే పరిపాలిస్తాడు. నిషదుని తనయుడు నలినాక్షుడు అద్భుతమైన పరాక్రమ సంపన్నుడు. ఆతని పుత్రుడు నభుడు. నభుని పుత్రుడు పుండరీకుడు. పుండరీకుని పుత్రుడు క్షేమధ్వనుడు. ఆతని పుత్రుడు దేవానీకుడు. దేవానీకుని పుత్రుడు ఆహీనగుడు. ఇతను పరాక్రమశాలే కానీ ప్రియవచనాలకు లొంగిపోయేవాడట. ఆహీనగుని పుత్రుడు పారియాత్రుడు. పారియాత్రుని పుత్రుడు శీలుడు. శీలుడు పేరుకి తగినట్లుగానే సత్ప్రవర్తనతో అందరి మన్ననలు పొందిన మహా పరాక్రమశాలి. పారియాత్రుడు వయసు పైబడుతున్నా భోగలాలసా ప్రియత్వం వలన రాజ్యం వదలలేదు. పూర్తిగా వృద్ధాప్యం వచ్చాక శీలునికి పట్టాభిషేకం చేస్తాడు. శీలుని కుమారుడు ఉన్నాభుడు(లోతైన నాభి కలవాడు అంటాడు కాళిదాసు). ఉన్నభుని కుమారుడు వజ్రనాభుడు. వజ్రనాభుని కుమారుడు శంఖణుడు. శంఖణుడి కుమారుడు వ్యుషితాశ్వుడు. ఈయన కాలంలో అశ్వ సంపదను బాగా వృద్ది చేసాడు. గణపతి వరప్రసాదంతో విశ్వసహుడనే పుత్రుని పొందుతాడు. విశ్వసహునికి విష్ణువు అంశతో పుట్టిన హిరణ్యనాభుడు చక్కని పరిపాలనను అందిస్తాడు ప్రజలకు. హిరణ్యనాభుని సుతుడు కౌసల్యుడు. కౌసల్యుని కుమారుడు బ్రహ్మిష్టుడు. ఆతని కుమారుడు సత్పుత్రుడైన పుత్రుడు. పుత్ర మహారాజు తనయుడు పుష్యుడు. మరో పుష్యానక్షత్రం భూమి మీద పుట్టిందేమో అనిపించిందట. పుష్యుని కుమారుడు ధ్రువసంధి. ధ్రువసంధి కుమారుడు సుదర్శనుడు. కుమారుడు పురిటిలో ఉండగానే ధ్రువసంధి వేటకు వెళ్లి సింహం చేతిలో మృత్యువాత పడతాడు.
సుదర్శనుడికి చిన్నప్పుడే పట్టాభిషేకం చేస్తారు. బాలుడైనప్పటికీ చక్కని పరిపాలనతో అందరినీ ఆకట్టుకుంటాడు సుదర్శనుడు. కత్తి పట్టకుండానే యుద్ధాలలో గాయపడకుండానే రాజ్యలక్ష్మి ఆతని పాలనలో సురక్షితమైంది. యవ్వనుడైన సుదర్శనునికి నచ్చిన కన్యలతో వివాహాలు జరిపిస్తారు. సుదర్శనుని పుత్రుడే అగ్నివర్ణుడు. అగ్నివర్ణుడు తన తండ్రి ఇచ్చిన రాజ్యాన్ని మంత్రుల చేతిలో పెట్టి తాను మాత్రం రమణులతో గడుపుతూ అతి కాముకుడైపోతాడు. ఋతు భేదం లేకుండా, కాల భేదం లేకుండా పగలు రాత్రి  అని లేకుండా నిరంతరం స్త్రీ సుఖాసక్తుడై ఉంటాడు అగ్నివర్ణుడు.యీతని కామకేళీ విలాసాలను ఆ స్త్రీల చేష్టలను వర్ణిస్తాడు కాళిదాసు.
(అది ఇక్కడ అప్రస్తుతం అనిపించి వాటిని ఉదహరించడం లేదు). ఇలా చాలకాలం గడిచాక క్షయవ్యాధిగ్రస్తుడై కృశించి మరణిస్తాడు అగ్నివర్ణుడు. ఎంతమందితో కూడినా అప్పటికి ఎవరి వలన సంతానం కలగలేదు. గర్భంతో ఉన్న ఒక రాణిని గుర్తించి ఆమెనే రాణిగా చేస్తారు మంత్రులు పూరోహితులు. ఆమె చాలాకాలం రాజ్యాన్ని పరిపాలించింది.  వీరులు, కారణజన్ములు, అవతార పురుషులు పాలించిన భూమి చివరకు ఒక సరైన పాలకులు లేని స్థితికి వస్తుంది.
.. స్వస్తి ..
 
వాల్మీకి రామాయణం మూలంలో  అయితే యుద్ధ కాండతో పూర్తి అయిపోతుంది. ఉత్తర రామచరిత్ర వాల్మీకి విరచితం కాదు. అది గల్పిక అని అంటారు. రాముని పుత్రులు లవకుశులు తప్ప మిగిలిన వారి వివరాలు మనకి ఎక్కడా కనబడవు రఘువంశంలో తప్ప. నేను సేకరించిన పుస్తకాలలో విషయాలు మీకు నాదైన శైలిలో అందించే ప్రయత్నం చేసాను. వీలైతే వచ్చే సంచికలో కుమార సంభవం లేదా మేఘసందేశాన్ని అందించే ప్రయత్నం చేస్తాను…
నమస్సులతో …@శ్రీ (9425012468)
 
 
 
 
 
 
రచన: మంధా భానుమతి

 
ప్రకృతి అందాలకు ఆలవాలమైన బనవాసి పట్టణంలో.. సభ నిండుగా కొలువు తీరింది. రాజు, కలత చెందిన మదితో సభలోనికి అడుగిడి ఆసనమలంకరించాడు. రాజావారికొక్కరికే ఆ విచారం పరిమితి కాలేదు. సభలోనివారందరూ అవనత వదనులై చింతా క్రాంతులై ఉన్నారు.
ఒక్కసారిగా కలకలం..
ఆచార్యులవారు ఏతెంచుచున్నారు.. గుసగుసలు.
రాజుగారితో సహా అందరూ లేచి నిలుచున్నారు. రాజుగారు, పంపనార్యునికి ఎదురేగి, పూలమాలాలంకృతుని చేసి, తన సింహాసనం మీద కూర్చుండబెట్టాడు.
“రాజా! ఏమిది..” పంపన్న బిడియంగా సభని పరికించాడు. అక్కడి వారంతా జేజేలు కొట్టారు.
“కవిరాజుకి తగిన సత్కారం.. రాజావారికి అభినందనలు. జైనమతం వర్ధిల్లుగాక!”
“ఆచార్యా! ఆదిపురాణ కావ్య ఆవిర్భావానికి ఇది చిరు నివేదన. మా రాజ్యాన్ని, బనవాసిని మీ కావ్యం ద్వారా ఆచంద్రార్కం నిలిచేలాగు చేశారు. మీరు మా రాజ్యంలో ఈ కావ్య రచన సాగించడం మా అదృష్టం. మీరు మరిన్ని కావ్యాలు ఇచ్చటనే రచించాలని మా కోరిక. కానీ.. సాంబరాంకుశుడు, ఆరూఢ సర్వజ్ఞుడు, ఉదాత్తనారాయణుడు అయిన అరికేశరి ప్రభువుల ఆజ్ఞ శిరసావహించక తప్పదు కదా! మీ వంటి సర్వజ్ఞులను వదులుకోవడం మాకు ఏమాత్రం ఇష్టం లేదు. మరల ఏనాటికైనా మిమ్ములను చూడగలమని ఆశిస్తున్నాను.” రాజుగారి అభిమానానికి, ఆప్యాయతకి పంపన్నకి ఉద్వేగంతో కన్నీరాగలేదు.
మహా యోధులు.. మేధావులు.. వారు ఇరువురూ గాడ పరిష్వంగంలో చిన్నపిల్లల్లా కన్నీరు కార్చారు.
ఒక్కొక్కరుగా వచ్చి అందరూ ఆచార్యునికి ప్రణామం చేసి ఆశీర్వచనాలందుకున్నారు.
 
* * * *
 
పంపనార్యుడు బనవాసి రాజు అనుమతి తీసుకుని వేములవాడకు పయనవడానికి ఆయత్తమౌతున్నాడు. వెనువెంట నలుగురు సాయుధులైన భటులు.. ముందు ఇరువురు, వెనుక ఇరువురు తోడుగా వెడలవలెనని రాజాజ్ఞ.
ఆదిపురాణ కావ్య కర్తకి ఆ మాత్రం రక్షణ అత్యవసరమే.. అతను ఎంతటి యోధుడైనా! అడవి దొంగలకి విచక్షణ ఉండదు కదా! ఇమ్మడి అరికేసరికి ఇష్టుడైన మహా కవికి ఏదైనా ఆపద వాటిల్లితే.. బనవాసి రాజుకి పెక్కు ముప్పులెదురవక తప్పదు.
భటులు గుర్రాలను శుభ్రం చేస్తూ.. వాటికి కావలసిన ఆహార సామగ్రి కూడా చూసుకుంటున్నారు. తమకి త్రోవలో అవసరమైన గుడారాల సామాన్లు, వంట సామగ్రి, ఆహార పదార్ధాలు సమకూర్చుకున్నారు. దారిలో విశ్రాంతికి ఎన్నుకున్న ప్రదేశాలను గుర్తు పెట్టుకున్నారు.. వార్తాహరులు వారం ముందుగానే వెడలి అచ్చోట ఏర్పాట్లు చేస్తున్నారు.
బనవాసికి వచ్చిన ఆచార్యుడు వేరు.. తిరిగి వేములవాడ రాజాస్థానానికి వెడలుతున్న వ్యక్తి వేరు. ఇతను మహాకవి. జైన మత ప్రాశస్త్యాన్ని వివరించడానికి, విస్తరించడానికి పుట్టిన మహాపురుషుడు.
అంతలో.. వాకిట ఒకటే సందడి. పదిమంది పైగా జనం.. ఒకే సారిగా ఆచార్యునికి జయజయ ధ్వానాలు చేస్తున్నారు.
పంపన్న వాకిలి గవాక్షం తీసుకుని బయటికి వచ్చాడు.
పాఠశాల విద్యార్ధులు బారులు తీరి నిల్చున్నారు. వారందరికీ పంపనార్యుడు ఆరాధ్య దైవం. వ్యాకరణ సూత్రాలను నేర్పడంలో, పురాణాల అంతరార్ధాన్ని వివరించడంలో ఎంతటి నిష్ణాతుడో కత్తి యుద్ధంలోని మెళకువలను నేర్పడంలోనూ, వ్యూహరచనలు చెయ్యడంలోనూ కూడా అంతటి నేర్పరి తమ ఆచార్యుడు. అందరికీ కన్నుల నీరు ఉబికి బయటికి రావడానికి సిద్ధంగా ఉంది.
“ఆచార్యా! తాము మరల..” గొంతు పూడుకొని పోగా మాట బయటికి రాక ఆపేశారు, ముందు వరుసలో నున్న ఇద్దరు విద్యార్ధులు.
“ఏం చెప్పగలము.. చాళుక్య ప్రభువు ఆజ్ఞ ఏ విధంగా ఉండునో తెలియదు కదా. మీకు కొత్త ఆచార్యుని ఏర్పాటు చెయ్యమని రాజుగారికి చెప్పాను. మీరు కోరుకున్నది మీకు లభించాలనీ, మంచి పేరు తెచ్చుకోవాలనీ ఆశీర్వదిస్తున్నాను.”
విద్యార్ధులు అందరూ వరుసగా వచ్చి, ఆచార్యులకు ప్రణామం చేసి సెలవు తీసుకుని భారమైన మనసులతో వెనక్కి మళ్లారు.
బనవాసి రాజు, మహాకవికి దారిలో అవసరమైన సంభారాలన్నీ సమకూర్చి సాగనంపారు.. భారమైన మనసుతో.
 
* * * *
 
వేములవాటిక.. అచ్చటి నేలమీదికి అడుగిడగానే అశ్వాల నడక లయబద్ధంగా సాగింది. పంపనార్యుడు, వేగాన్ని తగ్గించమని అనుచరులకి సైగ చేశాడు.
ఆ గాలి పీలుస్తుండగానే ఒకింత హాయి కలిగి ఒడలంతా పులకరించింది. అల్లంత దూరాన కనిపిస్తున్న వృషభాద్రి పంపనార్యునికి స్వాగతం పలుకుతోంది. తాను ఆడి, పాడి నడయాడిన నేల.
అంతలో..
దారి కనిపించనంత పెద్ద దుమ్ము పైకి లేచింది. అందులోనుండి మసక మసకగా ఆకారాలు. పంపనార్యుడు, అతని పరివారం కళ్లు చికిలించారు.
ఎదురుగా.. పదిమంది సాయుధులు అతివేగంగా వస్తున్నారు. వారి సవ్వడికి జింకలు, కుందేళ్లు బెదిరి చెదరిపోతున్నాయి. చెట్లమీది పక్షులు ఒక్కసారిగా కిలకిలారావలు చేస్తూ ఎగిరిపోయాయి.
పంపన్న వెంటనున్న సైనికులు. ఒరనుండి కత్తులను తీశారు. అంతవరకూ.. అడవుల్లో.. కొండల్లో, కోనల్లో క్షేమంగా వచ్చేశారు. మధ్యలో తుంగభద్ర నదీ తీరంలో మాత్రం నలుగురు బందిపోటులు దాడి చేశారు. చేసి విచారించారు కూడా!
ఆచార్యులవారితో సహా అందరూ యుద్ధ విద్యలో ఆరితేరినవారే. వీరి ధాటికి తట్టుకోలేక వెనుతిరిగి చూడకుండా పారిపోయారా చోరులు.
మరి ఇప్పుడు..
తమ స్వంత నేల మీద.. రాజుగారి ఆహ్వానాన్ని అందుకుని వస్తున్న తరుణంలో, ఎవరు వీరు?
“స్వామీ! ఎదుర్కుందామా?”
“తొందర పడవద్దు. వారి సంఖ్య ఎక్కువ.. వారు కూడా యుద్ధ విద్యలో ఆరితేరినట్లే ఉన్నారు. మనం పక్కకి తొలగి దారి ఇద్దాం. ఎచటికి వెళ్తున్నారో ఏమో!” పంపన్న గుట్టల వెనుకకి గుర్రాలని మళ్లించాడు.
చిత్రంగా సాయుధుల వేగం తగ్గిపోయింది. పంపనాదులున్న స్థలానికి రాగానే, గుర్రాలని ఆపి, నలుదిక్కులా చూస్తున్నారు. వారి నాయకుడు, శిరస్త్రాణం తీసి చేత పట్టుకుని, ఒక చేత్తో కళ్లాన్ని లాగుతూ అశ్వాన్ని ఆపుతున్నాడు. సకిలిస్తూ ఆగిపోయింది గుర్రం, యజమాని ఆజ్ఞని పాలిస్తూ.
“స్వామీ వారు మనకోసమే వచ్చినట్లున్నారు..”
పంపన్న నవ్వుతూ తల పంకించాడు. “గుర్రాలని వారి వద్దకి నడిపించండి.”
“అన్నా!” సాయుధుల నాయకుడు పంపన్నని చూసి గుర్రం మీదినుంచి దూకాడు.
“జినా!” పంపన్న కూడా అశ్వం దిగి ఎదురేగి తమ్ముడ్ని ఆలింగనం చేసుకున్నాడు. తను వదిలి వెళ్లినప్పుడు జినవల్లభుడు ఇంకా బాలుడే.. ఇప్పుడు నవయౌవనుడు. ఆజానుబాహుడు. సింగనజోస్యుల ముఖ వర్చస్సు, భీమనప్పయ్య గాంభీర్యం కలిసి ఠీవిగా నడచి వచ్చిన తమ్ముడ్ని చూసి పంపన్నకి ఆనంద భాష్పాలు ఆగలేదు. వెల్లువలా ప్రవహించాయి.
అన్నదమ్ముల కలయికని చూసిన సైనికులు అందరూ గుర్రాలు దిగి జయజయ ధ్వానాలు చేశారు. అన్న పాండిత్యానికి, శౌర్యానికి దీటైన తమ్ముని గురించి వినే ఉన్నారు వారు.
“నా ఊహ సరైనదే అన్నా! ఈ రోజు వస్తారని.. స్వాగతం చెప్పాలని బయలుదేరాము, నేనూ..” జినవల్లభుని మాట పూర్తి కానే లేదు..
“మల్లియ రేచన్నా.. కుశలమా?” జినవల్లభునికి అడుగు దూరంలో చిరునవ్వుతో నిలబడిన మరో యువకుడిని పలుకరించాడు పంపన్న.
రేచన్న ముందుకు వచ్చి, పంపన్న పాదాల నంటి నమస్కరించాడు.
“అమ్మగారు, అప్పగారు నీ రాకకై ఎదురు చూస్తున్నారన్నా.. ” తమ్ముని హెచ్చరిక విని అశ్వాన్ని అధిరోహించాడు పంపన్న.
మామిడి తోరణాలతో, పుష్పాలతో అలంకరించిన రాజమార్గంలో నెమ్మదిగా గుర్రాలని నడుపుతూ ఇంటికి చేరారు పంపనాదులు. పారాణి పళ్లెంతో దిష్టి తీసి ఇంట్లోకి తీసుకెళ్లింది వబ్బెణెబ్బ తనయుడ్ని. భీమనప్పయ్య కించిత్తు గర్వంగా కుమారుని కౌగలించుకుని పక్కన కూర్చుండ బెట్టుకుని క్షీర పాత్రని చేతబట్టి తాగించ సాగాడు.
ఒక్కసారిగా పదేళ్ల ప్రాయంవాడైపోయాడు పంపనార్యుడు.
 
* * * *
 
అంగరంగ వైభవంగా అలంకరించారు సభాప్రాంగణమంతా. రంగు రంగుల రంగ వల్లులతో తీర్చిదిద్దారు వీధులన్నీ.
గుణనిధి, గుణార్ణవుడు, శరణాగతుడు, వజ్రపంజర.. ఇత్యాది బిరుదులున్న వేములవాడ చాళుక్య మహారాజు ఇమ్మడి అరికేసరి సభలో కొలువుతీరి ఉన్నాడు. సభలోని వారందరూ తమకున్న చీనిచీనాంబరాలన్నీ ధరించి, ఆభరణాలు అలంకరించుకుని ఉత్సాహంతో ఎదురు చూస్తున్నారు. తెరచాటున అంతఃపుర కాంతలు కూడా కన్నులు విప్పార్చి చూస్తున్నారు.
అదిగో.. రానే వచ్చాడు ఆదిపురాణ కావ్యం కన్నడ భాషలో రచించిన ఆదికవి పంపన్న. ఒక ప్రక్క తండ్రి భీమనప్పయ్య, ఇంకొక ప్రక్క ఒక్కడుగు వెనుకగా సోదరుడు జినవల్లభుడు. ముగ్గురూ త్రిమూర్తుల వలే భాసిల్లుతున్నారు. ఆ తేజస్సు, ఆ ఠీవి, ఆ దర్పము.. సాక్షాత్తూ వ్యాస, వాల్మీకి, వశిష్ఠులు మువ్వురూ ఒక్కసారిగా ప్రత్యక్ష్య మైనట్లుగా వస్తున్నారు. అసంకల్పితంగా సభలోని వారందరూ లేచి నిలుచున్నారు.
ఐదవ శతాబ్ది ఆదిగా కొన్ని శతాబ్దాలు దక్షిణాపధం మూడువంతులు పైగా ఏకఖండంగా కాదంబ, రాష్ట్రకూట, చోళాది  చక్రవర్తులచే పాలింపబడింది. ఉత్తరాన కనౌజ్ నుండి, దక్షిణాన తంజావూరు వరకూ, పశ్చిమాన అరేబియా సముద్రం నుండి తూర్పున బంగాళా ఖాతం వరకూ ఒకే సామ్రాజంగా ఉండేది.. మధ్య మధ్య కొన్ని రాజ్యాలు పోయినా, మరల గెల్చుకునే వారు. సంస్కృత, తమిళ, కన్నడ, తెలుగు భాషలన్నింటిలో పండితులకి, ప్రజలకి ప్రావీణ్యత లేదా ప్రవేశం ఉండేది. అందువల్లనే కవులు అంతటా సంచరించుతూ తమ పాండిత్యాన్ని పంచుతూ ఉండేవారు.
పంపకవి కూడా కన్నడ, ఆంధ్ర దేశాల ముద్దుబిడ్డడిగా మన్ననలందుకున్నాడు.
రాజ సింహాసనం ప్రక్కనే ఏర్పరచిన ఉన్నతాసనం పై కూర్చుండబెట్టారు పంపనార్యుని. అరికేసరి స్వయంగా లేచి వచ్చి, మహాకవి కాళ్లు కడిగి ఆ నీళ్లను నెత్తిన చల్లుకుని, మెత్తని వస్త్రముతో వత్తి పైకి లేచాడు. మహాకవిని పుష్పమాలాలంకృతుని చేసి, కిరీటం అలంకరించాడు.
వెనువెంటనే పంపన్న కూడా లేచి రాజుని పుష్పమాలాలంకృతుని చేసి ఆ కవిజన ప్రియునికి, తన ఆదిపురాణ గ్రంధాన్ని అందించాడు.
ఆ బృహత్ గ్రంధాన్ని అపురూపరంగా అందుకుని, కన్నుల కద్దుకుని తన ఆసన మలంకరించబోయే ముందు అన్నాడు రాజు..
“మహాకవీ! జైనుల పవిత్ర గ్రంధమైన పూర్వపురాణంలోని రిషభ తీర్ధంకరుల చరిత్రను అందరికీ అవగతమయ్యే విధంగా వాడుక భాష అయిన కన్నడంలో రచించి, జిన ధర్మాన్ని వ్యాపింప చేయుటకు ప్రోత్సహించిన మీకు “కవితా గుణార్ణవ” అనే బిరుదును ప్రదానం చేస్తున్నాను.”
సభ అంతా కరతాల ధ్వనులతో దద్దరిల్లి పోయింది.
“పంపనార్యా! మీ ఆదిపురాణ కావ్యం లోని విశేషములు వివరించవలసిందిగా కోరుతున్నాను.” గుణార్ణవుడు అరికేసరి, కవితా గుణార్ణవుడు పంపన్నని అడిగాడు.
“మహారాజా! జినసేనాచార్యుని పూర్వపురాణంలోని రిషభ తీర్ధంకరుని చరిత్రను చంపూ విధానంలో రచించాను. మానవ జీవితం, మానవ సమాజం, మానవ సంబంధాల గురించి విపులంగా వివరించాను. ఆదినాధుని పూర్వ దశ జన్మలూ పూర్వపురాణంలో జినసేన ఆచార్యులు చెప్పారు. కానీ ఒక జన్మకీ, ఇంకొక జన్మకీ సంబంధం కానీ పోలిక కానీ లేదు. నేను ఆ జన్మలకి కొంత కారణం, కర్తవ్యం ఉండేట్లు చిత్రించాను. మొదటి ఐదు జన్మల్లోనూ విషయ లాలస, భౌతిక ఇఛ్ఛ, సుఖజీవనం కనిపిస్తాయి.. అంటే వాటిని అధికంగా చూపించాను. తరువాతి ఐదు జన్మల్లోనూ నెమ్మదిగా ఐహిక వాంచలమీద విరక్తి, ఆధ్యాత్మిక చింతన, ఆత్మ పరిశీలన, మోక్ష సాధన కనిపిస్తాయి.
ఇందులో ప్రశ్నలకి జవాబులు ప్రస్థుత సమాజ పరిస్థితులలోనే గోచరిస్తాయి. ఎందుకంటే కష్ట నష్టాలని ఎదుర్కునే శక్తి కూడా ఈ కావ్య పఠనంలో లభ్యమవుతుంది.”
అరికేసరి ప్రసన్నవదనంతో ఆచార్యుని పరికించాడు.
“ఆర్యా! ఈ కావ్యం నిడివి ఎంత?”
“మహారాజా! ఇందులో పదహారు ఆశ్వాసాలున్నాయి. వెయ్యిన్నీ ఆరువందల ముప్ఫై పద్యాలున్నాయి. మధ్యలో వర్ణనలు, వివరములూ వచనంలో చెప్పబడ్డాయి. పద్యాలన్నీ వివిధ ఛందస్సుల్లో ఉన్నాయి. శైలి కొంత మార్గ, కొంత దేశి పద్ధతిలో ఉంది. ఈ కావ్యం చదివిన వారికి జైన ధర్మం పూర్తిగా అర్ధమవుతుంది తప్పక.”
సభలో మరల కరతాళ ధ్వనులు.
“ధన్యోస్మి మహాకవీ! మాదొక చిరకాల వాంఛ.. మన్నిస్తారని ఆశిస్తున్నాను.” అరికేసరి అభ్యర్ధించాడు.
“అవశ్యం.. ఆజ్ఞాపించండి మహారాజా!”
“మహా భారతం కన్నడంలో చదవాలని నా కోరిక. ఆ గ్రంధాన్ని మీరొక్కరే కన్నడీకరించగలరు. మీరే సమర్ధులు కవితా గుణార్నవా! మీరెప్పుడంటే అప్పుడు.. మీకు కావల్సిన ఏర్పాట్లు చేయించగలము. అది పంపభారతంగా ప్రఖ్యాతి గాంచగలదు.”
“పంప భారతమా!”
“అవును ఆదికవీ! వ్యాసభారతం సంస్కృతమైతే.. పంప భారతం కన్నడం. అంతే..” అరికేసరి అదాటుగా పలికేశాడు.
 
 
*——————–*
 
రచన : శర్మ జీ ఎస్ 
“వార్  గారూ  నమస్తే .”
“నమస్తే రండీ , రండి , కూర్చోండి .”
“థాంక్యూ .”
“మీరెక్కడనుంచి వచ్చారు ?”
“మేం ‘అదరహో ‘మ్యాగజైన్ నుంచి వచ్చాం . మీ ఇంటర్వ్యూ కావాలి .”
“అలాగే , ఆ మధ్య మీ సంపాదక మహాశయులు నాతో ఈ ప్రస్తావన తెచ్చారు . అయితే ఫలానా సమయంలో అని మాత్రం చెప్పలేదు .”
“మీ పేరు ? ”
“నాకు చాలా పేర్లున్నాయి . అందులో ఏ పేరు చెప్పమంటారు ? ”
“మీకు  మీ వాళ్ళు పెట్టిన పేరు . ”
“మా వాళ్ళు పెట్టిన పేర్లా . అయితే వ్రాసుకోండి .”
“చెప్పండి “ అంటూనే వ్రాసుకోవటం ప్రారంభించారు .
“మా తాతగారికి నన్ను చూస్తే వాళ్ళ తాతగారు గుర్తొస్తారుట. అందుకని ఆయన పేరు కలిసొచ్చేటట్లుగా , ఈ కాలానికి తగ్గట్లుగా సీతారామ్  అని పేరు పెట్టారు.”
“అలాగా !  అన్నాడు విలేఖరి .”
“మా నాయనమ్మ గారికి నాలో వాళ్ళ అత్తగారు కనపడ్తున్నారట. ఆమె గారి జ్ఞాపకార్ధం రామసీత అని పేరు పెట్టేసింది . ”
“రెండు పేర్లు ఒకే రకంగా ఉన్నాయి . వాళ్ళిద్దరి అభిరుచులు ఒకే రకంగా వుండేవాండి .”
“అభిరుచుల దాకా పోయారు , అసలు రుచులలోనే చెప్పలేనంత తేడా వున్నది . ఒకరికి బెండ యిష్టమంటే , మరొకరికి దొండ ఇష్టం . ఆమె హా బీర అంటే  , అహా సొర అంటాడాయన . చిక్కుడు అంటే , గోరుచిక్కుడు అంటారింకొకరు . గోంగూర అంటే తోటకూర అంటారు . పోనీ పండ్లలో నైనా ఇరువురిదీ ఒకటే రుచా అని అనుకొంటే  యాపిల్ అంటే పైన్ యాపిల్ అంటారు . గ్రీన్ గ్రేప్స్ అంటే పర్పుల్ గ్రేప్స్ అంటారింకొకరు .  ఇలా అన్నింటా వాళ్ళ అభిరుచులే వేరు లెండి .”
“అలాగాండి .”
“ఇక మా నాన్నగారు నాకు పెట్టిన పేరు పరశు రామ పవన పుత్ర మారుతీ అని . ”
“ఈ పేరు పెట్టటానికి కూడా ఏమైనా విశేషమున్నదాండి . ”
“అక్కడకే వస్తున్నా . పరశురామ పేరు పెట్టడానికి పరశురాముడు తనను కన్న తల్లితండ్రులు కడతేరిన తర్వాత , అత్యంత భక్తి శ్రధ్ధలతో  అంత్యక్రియలు పూర్తిచేశాడంట . ఇక పవనపుత్ర అని పెట్టడానికి ఆగ(ని)మేఘాలను దాటి ఎక్కడకైనా వెళ్ళగల సామర్ధ్యం కలవాడు ఆంజనేయస్వామి కనుక , ఆ పేరుపెడితే కనీసం విదేశయానమైనా  చేస్తాననుకొన్నారుట . స్వదేశీయానం కూడా పూర్తిగా చేయలేకపోయాను. ఉట్టికెక్కలేనమ్మ స్వర్గానికెక్కుతానన్నదిట.  అలా అయింది చివరికి .
ఇక మా అమ్మగారు తనకు వాళ్ళవాళ్ళు పెట్టుకొనాలనుకున్న పేరు తనకు పెట్టలేకపోయారుట ( కారణం తను మగపిల్లవాడుగా పుట్టకుండా ఆడపిల్లగా పుట్టినందుకుట ) ఆందుకని తను నాకు నాగేశ్వర్ అని పేరుపెట్టిందట . ”
“అంటే మీ పూర్తి పేరు సీతారామ్ రామసీత పరశురామ పవనపుత్ర నాగేశ్వర్ అంటారు . ”
“అది రికార్డులకే పరిమితం . నేను మాత్రం నాగేశ్వర్ కి ఇంగ్లీష్ స్పెల్లింగు Nageswar లోని war మాత్రమే తీసుకొని మిగిలినది మరుగున పరిచాను . అదే నా ( కలం ) పేరు .”
“ఓ అదా అసలు విషయం!  ఇంతదాకా పాఠకులు , మీ కలం పేరుని బట్టి మీరు పొట్టిగా వుంటారనుకుంటున్నారు . ఈ ఇంటర్వ్యూతో మీరు మీ పేరుకు తగ్గట్లు మీరు పొట్టివారు కాదని , పొడుగువారని అర్ధం చేసుకుంటారులెండి .
“మీ ఊరు ఏదండి?“
“మా ఊరు అంటే నేను పుట్టినదా ? మా మమ్మీ , డాడీలు పుట్టిన ఊళ్ళా ? లేక మా తాత ముత్తాతలు పుటిన ఊళ్ళా ?”
“వాళ్ళందరివి అవసరం లేదులెండి”
“అలాగైతే నేను పుట్టినది పోరుమామిళ్ళ ”
“మీ స్వస్థలమ్?”
“పెంటపాడు”
“మీరెంతవరకు చదివారు?”
“జీవించటానికి సరిపోయే చదువు మాత్రమే చదివాను .ఏదో ఆ రోజుల్లో అక్కడికే ఎక్కువై పోయిందన్నారు మా పెద్దవాళ్ళు. అదే సెవెన్త్ ఫారం .”
“మీ కాలేజీ అనుభవాలేమైనా వున్నాయా?”
“అసలు కాలేజీలే లేవు , ఇంక అనుభవాలెక్కడ్నించి వస్తాయి .”
“మీ రచనారంగానికి ఏ వయసులో నాంది పలికారు?”
“నిజానికి అది కవిత్వమని నాకు తెలియదు , అలా చెప్తూ పోతుండేవాడిని . విన్నవాళ్ళు బాగుంది , భలేగుంది అంటూ వుంటున్నా . ఓ మారు నా 16వ ఏట అనుకుంటాను , మా ఊరికి ఓ సినీ నిర్మాత వచ్చి నా గురించి విని నన్ను తన వద్దకు పిలిపించుకొని తాను తీయబోయే సినిమాకు పాటలు  వ్రాయమన్నారు”
”వ్రాశారా ? ”
“వ్రాశాను”
“ఏ సినిమాకు వ్రాశారు? ”
“నాకూ తెలియదు. ఆ సినీ నిర్మాత ఈనాటి వరకు సినిమా తీయలేదు .”
“మరేదైనా సినిమా నిర్మాతకు యిచ్చి వుండాల్సింది . ”
“మళ్ళీ అలాంటి ఛాన్స్ మరి రాలేదు . మనంగా మనం ప్రయత్నించటానికి మనకంత లేదు .”
“మూడు తేదీలున్నాయి. ఏ తేది చెప్పమంటారు ? ”
“మీరు పుట్టిన తేది?”
“అంటే ? ”
“ఇంగ్లీష్ దా, తెలుగుదా ? లేక రికార్డులలో పొందుపరచినదా ? ”
“ఇంగ్లీష్ దే చెప్పండి .”
“అక్టోబర్ 2 .”
“అది గాంధీజి పుట్టినరోజు కదండి .”
“అవును ఆ తేదీన మరెవ్వరూ పుట్టగూడదంటారా ? నేను కూడా ఆ తేదీనే  పుట్టాను . ”
“మీకిష్టమైన రచయిత ఎవరండి ? ”
“చాలామంది వున్నారు .”
“అందరి పేర్లు వద్దండి . ఒకరిద్దరు పేర్లు చెప్పండి .”
“మల్లాది, యఱ్ఱంశెట్టి సాయి .”
“మీకిష్టమైన రంగు .”
“అందరిలా ఒకటి, రెండు కాదు. ఇంద్రధనుస్సులోని ఏడు రంగులు ఇష్టమే .”
“మీ హాబీస్ ఏమిటండి ? ”
“హాబీస్ అంటూ ప్రత్యేకంగా ఏమీ లేవు, సమయానుకూలంగా  ఫ్యామిలీతో కలసి సరదాగా గడపటమే .”
“మీకిష్టమైన ప్రదేశం?”
“ఈ ప్రపంచం”
“మీకిష్టమైన ఆహారం ఏమిటండి ? ”
“సాత్వికమైన శాకాహరం ”
“జీవితమంటే? ”
‘పుడతామని ఎవరికీ ముందు తెలియదు. పుట్టాం గనుక జీవించాలి.  జీవిస్తున్నాం కనుక నలుగురిని  కనాలి. పదిమంది మెప్పు పొందాలి. ఎందరికో ఆదర్శం కావాలి.’
“భేష్ భేష్ భలే చెప్పారు . ఇతరులలో మీకు నచ్చేవేమిటి ? ”
“నన్ను విమర్శించని వారందరూ నాకు నచ్చుతారు”
“సాహిత్యం మీద మీ అభిప్రాయం”
“మన అభిప్రాయాలను సాహిత్యం ద్వారా సమాజంలోకి ధైర్యంగా పంపేటందులకు అనువైన సాధనం .”
“మీ సహజ ప్రవృత్తి ఎటువంటిది? “
“నిజ ప్రవృత్తి ఎవరు చెప్తారు . అందరూ అన్నీ అబధ్ధాలే చెప్తుంటారు . నేను స్వతహాగా సరస సంభాషుడను . నలుగురిని నవ్విస్తూ , నలుగురితో అ నవ్వుల్లో పాలు  పంచుకొంటూ  ఉంటాను .”
“థాంక్స్ అండి , రేపు ఆదివారం వచ్చే వారపత్రికలో మీ ఇంటర్వ్యూ ప్రచురితమవుతుంది . ఇక మేం వస్తాము . “
వాళ్ళు వెళ్ళిపోగానే లోపలనుంచి వాళ్ళావిడ వచ్చి “అదేంటండి ఇంటర్వ్యూ వాళ్ళతో అన్నీ అబధ్ధాలే చెప్పారు “అన్నది .
“ఇంటర్వ్యూ పేరుతో వచ్చి, మన ఇన్నర్ వ్యూని తెలుసుకోవాలని ప్రయత్నిస్తుంటారీ పత్రికల వాళ్ళు , ఛానల్లవాళ్ళు . అందుకేనే అలా చెప్పింది  . లేకుంటే నిజాలు చెప్తారటే , నాకు కోపం ఎక్కువని , నలుగిరితో మంచిగా ఉండనని , భార్యను అనుమానిస్తానని , పిల్లల్ని కోప్పడతానని , గొడ్డు కారం తింటానని , కామానికి కామా పెట్టనని , చుట్టాలను దెయ్యాలలా చూస్తానని ఇలాంటివన్ని చెప్పి పాఠకులను బాధించకూడదే . ఎందుకంటే వాళ్ళను మనం పాఠకదేవుళ్ళుగా చూసుకోవాలి . వాళ్ళు అలా వేలం వెఱ్ఱిగా చదువుతున్నారు కనుక మన జీవితం మనం అనుకున్నట్లు , మూడు పువ్వులూ ఆరు కాయలుగా కాకుండా ఇరవై కాయలు ఇరవై అయిదు పూలుగా చెలామణీ అవుతున్నది . పిచ్చిమొఖమా!  వున్నది వున్నట్లు వ్రాయకూడదే . నేనే కాదు ఎవరూ వ్రాయరు, వ్రాయకూడదు.  జ్యోతిశ్శాస్త్రం లోనే కాదు , అన్ని శాస్త్రాలలో కూడా ఇదే ఆచరణలో వున్నది . ఆచార్య ఆత్రేయగారు అపుడెపుడో చెప్పారు “‘ఎదుటివారికి చెప్పేటందుకే నీతులు వున్నాయి ‘అన్నారు .”
“అంతేనాండి , ఇలా అబధ్ధాలు చెప్పి అందరూ గొప్పోళ్ళు అయిపోతారన్నమాట “అన్నది .
“అన్నమాట కాదే వెఱ్ఱిమొఖమా ఉన్నమాటేనే , సమాజంలో చెల్లుబడి అవుతున్నద
** సమాప్తం **
ఈ నెల మాలిక పదచంద్రిక కూర్పరి : జె.కె.మోహనరావు
మీ సమాధానాలను పంపవలసిన ఆఖరుతేదీ: అక్టోబర్ 25వ తేదీ.
సమాధానాలను  పంపవలసిన చిరునామా.. editor@maalika.org

ఆదారాలు:
అడ్డము –
1. సినిమా పంపిణీదారులకు ఇది సీడెడ్ సీమయే (3)
4. జయభేరిలోని ఆ మాటే మన ఆటౌతుంది ఇతని దేశములో (6)
9. కన్నది ఒకటి చాలదు, ఇంకొకటి కూడ (3)
10. మన్మథుడి ఊరేమో? (4)
11. ఇది అల్లరియా, కొట్టివేతయా? (2)
12. పాతకాలమునాటి బ్యాంకులు ( 4)
13. రాహువు కూడ ఒక రజ్జువువంటి వాడే (2)
15. ఆత్మహత్యకు ఇది అవసరమా? (5)
19. వంగినదానిలో చివరి అక్షరము తొలగిస్తే ఈ పెద్ద నటి కనిపిస్తుంది (4)
22. ఘటికుని మధ్యలో ఉంటుంది (2)
23. పేజీలు తిప్పేవారికి ఈ పదము తెలుసో తెలియదో? (2)
24. కలలో వచ్చేవాటిని గురించి వ్రాయడానికి యీ పరికరాలు కూడ కావాలి (4)
25. ఇది ఒక చెక్క (2)
26. బ్రహ్మ దీనిని కుడినుండి వ్రాస్తాడా, ఎడమనుండి వ్రాస్తాడా? (2)
27. పిడికిటితో ఇలా దుర్మార్గుడు పొడుస్తాడా? (3)
29. ఇది ముందు గతి మనకు (4)
31. మంత్రికి తినడానికే కాదు, పొగడడానికి కూడ ఇది కావాలి (2)
33. రోసమున్న మగధీరుడు చేసే పని (6)
35. ఇది కూడ ఒకప్పుడు D.A. (2)
36. ఇది ఒక చిన్న చిక్కా? (2)
37. అటుపక్కన కృష్ణుడులాటి వాళ్లు ఉండే ఊరులు (3)
41. త్రిమూర్తులకు మాత్రమే కాదు, మనలాటి వాళ్లకు కూడ ఇది ఉంది. (4)
42. రాముడి పేరులో ఉందట. (2)
43. ఒక రాక్షసుని చంపినప్పుడు వచ్చిన పేరు. (5)
44. అ, ఆలు నేర్చేటప్పుడు తప్పకుండ వచ్చే పదము (2)
 
నిలువు –
1.మధురానగరిలో చల్లలమ్మబోయిన బోటి చెప్పిన మార్గము (2)
2. యక్షుని మిరియాల పాలుకు సంకేతాక్షరాలు ( 3)
3. ఇది శాస్త్రీయ గీతము కాదు. (6)
4. ఈ పాత్ర లేక సామాన్యముగా కూచిపూడి నాట్యము ఉండదు. (2)
5. ఇడ్లీకి, ఉప్మాకు మాత్రమే కాదు, దీనిని ఉంగరములో కూడ పెట్టుకోవచ్చును. (2)
6. ఇప్పటి వాళ్లకేం తెలుసు ఆకాలం గురించి? (2)
7. 10 అడ్డములో పూచే పూలు దీనికి ఉపయోగపడుతాయి. (3)
8. దీనిని వద్దనడానికి మనసుండదు పడుచువాళ్లకు. (2)
10. పోలీసుల ఈ చర్యలో చనిపోవచ్చు. (3)
13. మడిమడిగా నీళ్లు తాగుతాయి చెట్లు దీని సహాయముతో (2)
14. 5 నిలువుకు ఇది కూడ ఒక అర్థమే. (3)
16. డాక్టరుల మందులు ఈ రూపములో ఉంటుంది. (3)
17. మొండి ఘటం. (2)
18. సామాన్యముగా సీసాల కింద కనబడుతుంది. (4)
20. ప్రకాశించేటప్పుడు ఇది 9 అడ్డములా వస్తుంది. (2)
21. అయ్యో పాపం, ఈ చేప మూలుగుతుందా? ((5)
23. పాతకాలపు నాటిది తలకిందులుగా ఉండకుంటుందా? ((3)
25. ఆ ఈశాన్య మూలలో ఉండే గదికి వెళ్లకు అంటుంది రాజకుమారుడితో పేదరాసి పెద్దమ్మ. (3)
28. ఇతడిని కొందరు నిర్లక్ష్యముగా పీనుగు అని అంటారు. (5)
29. ప్రేమికుడికి దీనిని చూసినప్పుడల్లా ప్రియురాలే జ్ఞాపకానికి వస్తుంది. (2)
30. అబ్బ ఏమి కాంతులు! (3)
31. ఇటువంటి పువ్వులను ఎన్నో దండగా చేసి పద్యాలనే వ్రాస్తారు. (4)
32. తేలుతోకలాటిది యిది. (2)
34. ఇది మంచి రోజు కాదు. (4)
38. ఇది కనిపించేది యక్షగానాలలో మాత్రమే కాదు, ఇది ఒక చిత్రము కూడ. (3)
39. ఇది 34 నిలువు కాదు. (2)
40. ఇది నల్లగా ఉంటే ఇందులో పడిందంతా స్వాహా! (2)
 
Jyothivalaboju
Chief Editor, Content Head.
వినూత్నమైన వ్యాసాలతో, సీరియల్స్ తో మాలిక పత్రిక  భాద్రపద మాస సంచిక విడుదలైంది.
గతనెలలో ప్రకటించిన ఉత్తమ బ్లాగు, వికి టపాలకు రూ. 116 విలువైన కినిగె గిఫ్ట్ కూపన్ ఇవ్వబడుతుంది. ఈ బహుమతులకు మీరు కూడా మీకు నచ్చిన టపాలను నామినేట్ చేయవచ్చు. మీరు రాసినదైనా సరే …
ఉత్తమ బ్లాగు టపా:  ‘ ఔను! నేను బ్లాగ్ రాయడం మానేశాను‘  ( పనిలేక)
ఈ టపాలో డాక్టర్ గారు చెప్పిన అనుభవాలు చాలామందికి కలిగి ఉండవచ్చు. మనమో పెద్ద బ్లాగర్. చాలా పేరుంది. బాగా రాస్తారని తెలుసు కాని అసలు బ్లాగు అంటే ఏంటి? దానివల్ల ఎంత రాబడి ఉంటుంది మొదలైన ప్రశ్నలు వేస్తుంటారు చాలామంది. అందుకే  ఇది ఈ నెల కోసం ఎంపిక చేయబడింది..
ఉత్తమ వికి వ్యాసం :  తెలుగు వికీపీడియాలో గతనెల అంటే ఆగస్టులో కొత్త వ్యాసాలేమున్నాయి అని చూస్తే ఎన్నో గ్రామాలగురించి కొత్త వ్యాసాలు ఉన్నాయి.  పైసా ఆదాయాన్నివ్వని ఈ పనిని ఒక బాధ్యతగా నిర్వహిస్తున్న YVS Reddyగారికి బహుమతి ఇవ్వాలని నిర్ణయించడం జరిగింది.. మీరు కూడా మీ ఊరిగురించిన వింతలు విశేషాలు వికిలో చేర్చండి మరి..
మాలిక పదచంద్రిక – 11 .. ఈ ప్రహేళికకు ఒక్క సమాధానం కూడా రానందుకు చింతిస్తున్నాము. మరీ అంత కష్టంగా ఉందా ఈ పదచంద్రిక?? కాని ఈసారి పదచంద్రిక కాస్త సంగీతభరితంగా, రసవత్తరంగా ఉంటుంది..
ఇక ఈ నెలలోని వ్యాసాలు ఇలా ఉన్నాయి…
0. పట్టిక
1. సంపాదకీయం: మనమేం చేయగలం?
2. అతడే ఆమె సైన్యం – 4 – యండమూరి వీరేంద్రనాధ్
3. సంభవం – 4 – సూర్యదేవర రామ్మోహనరావు
4.  కినిగె టాప్ టెన్ – ఆగస్టు 2013
5. జయదేవ్ గీతపదులు – 2  – జయదేవ్
6.  అక్షర పరిమళాల మమైకం –  శైలజామిత్ర
7. బియాండ్ కాఫీ – కత్తి మహేష్ కుమార్
8. అనగనగా బ్నిం కధలు -2 – బ్నిం
9. వినిపించని రాగాలే .. పారశీక చందస్సు – 4
10. మాలిక పదచంద్రిక – 12 – సత్యసాయి కొవ్వలి
11. పంపనాచార్యుడు – చారిత్రక సాహిత్య కధామాలిక – 5
12. సాంబే పరబ్రహ్మణి – రసజ్ఞ
13. కాళిదాసు కవితా సౌందర్యం – అనిల్  మాడుగుల
 
ఈనాడు ప్రపంచవ్యాప్తంగా  చాలా అభివృద్ధి చెందాం. అన్ని రంగాలలో స్త్రీ పురుషులు సమానంగా పని చేస్తున్నారు. వంటింటికి మాత్రమే పరిమితమైన మహిళలు అంతరిక్షంలోకి కూడా దూసుకువెళ్తున్నారు.
శభాష్!!!….
ఇది వినడానికి చాలా బావుంటుంది. సంతోషంగా, గర్వంగా కూడా ఉంటుంది. ఆడపిల్లకు చదువెందుకు? అనే రోజులు పోయి చదువు ఎందుకు వద్దు. చదవాలి . తనకంటూ ఒక గుర్తింపు, ఆర్ధిక స్వావలంబన ఉండాలి అంటున్నారు. అమ్మాయిలు కూడా చదువుకుని ధైర్యంగా పోటీప్రపంచంలో దూకుతున్నారు.  ఉన్నత విద్యావంతులై అన్ని రంగాలలో…  డాక్టర్లుగా, ఇంజనీర్లుగా, జర్నలిస్టులుగా, ఇంజన్ డ్రైవర్లుగా, హోటల్ ఓనర్లుగా, పత్రికాధిపతులుగా, వ్యాపారవేత్తలుగా, ఉపాధ్యాయులుగా , సాఫ్ట్‌వేర్ నిపుణులుగా తమదైన ప్రతిభ చూపిస్తున్నారు. బాగు బాగు..
కాని….
ఈ మధ్య తరచూ వింటున్న లైంగిక వేధింపులు, మానభంగాలు ఒక్కసారిగా భయాన్ని పుట్టిస్తాయి. సృష్టికి మూలమైన ఆడపిల్లలను పుట్టకముందు , పుట్టినతర్వాత, కట్నం కోసం, ఉద్యోగం, చదువులుకోసం బయటకెళ్లినపుడు .. అన్ని చోట్లా వేధిస్తున్నారు. చంపేస్తున్నారు. మరి ఎక్కడ జరిగింది అభివృద్ధి? ఈ నేరాలకు పాల్పడినవాళ్లకు వెంటనే శిక్ష అమలు అవుతుందా అంటే అదీ లేదు. వాళ్లే నేరం చేసారని తెలిసినా జైలులో ఉంచి ఏళ్లకు ఏళ్లు విచారణ చేస్తారు. చివరకు చట్టంలో ఉన్న లొసుగులతో కొందరు చిన్న శిక్షలతో తప్పించుకునే అవకాశం ఉంది. ఇలాంటివి చూసినప్పుడు ఎంతో కోపం వస్తుంది. ఆ నేరస్తులను అక్కడికక్కడే చంపేయాలనిపిస్తుంది.. ఇలా ఎప్పటికప్పుడు ఇటువంటి సంఘటనలు జరిగిన వారం రోజుల వరకు హడావిడి ఉంటుంది. తర్వాత అందరూ మర్చిపోతారు. అంతా ఆ పోలీసులే చూసుకుంటారు. చట్టం, న్యాయం తన పని చేసుకుంటుంది. మనమేం చేయగలం అని చాలా మంది అనుకుంటారు. పూర్తి సమాజాన్ని మార్చడం ఎవరి తరమూ కాదు. అధికారం, డబ్బుతో ఎవరూ మారరు. కనీసం మన ఇంటినుండే మన పిల్లలతోనే ఈ మార్పులు మొదలుపెట్టవచ్చు.
 
ముందుగా ఈ విషయంలో తల్లి తండ్రులు తమ పిల్లలకు చిన్నప్పటినుండి కొన్ని ముఖ్యమైన విషయాలను నేర్పించాలి. అబ్బాయిలు, అమ్మాయిలు అని వేరుగా చూడవద్దు. చిన్నపిల్లలు.. వాళ్లకేం తెలుసు, వాళ్లకు చెప్పే అవసరం లేదు అని అనుకోకుండా ప్రతీ  ముఖ్యమైన విషయం చెప్తుండాలి. చర్చించాలి. వాళ్ళతో స్నేహితుల్లా ఉండాలి. వాళ్ళు ఏం చేస్తున్నారు. ఎక్కడ తిరుగుతున్నారు. వాళ్ళ ఫ్రెండ్స్ ఎలాంటివారు. వాళ్ల స్నేహితులతో బయట తిరగనివ్వకుండా ఇంటికే పిలవండి. ఇక్కడ కూడా అమ్మాయిలు, అబ్బాయిలు అని తేడాలు చూపడం మంచిది కాదు. యువతీయువకులకు  లేని అనుమానాలు పెద్దలే సృష్టిస్తున్నారు. స్నేహితులైనా, కొలీగ్స్ అయినా. వాళ్ళ ఫ్రెండ్స్, ఆఫీసు ముచ్చట్లు అడుగుతుండాలి. మరీ అన్ని కాకున్నా చాలా విషయాల్లో వాళ్ళ విషయాల్లో మనని, మన విషయాల్లో వాళ్ళని భాగస్వాములను చేయాలి. ఒకవేళ వాళ్ళు ప్రేమలో పడితే మనం భయం పెడితే చెప్పలేరు. అదే మనం మంచిగా, బుజ్జగించి అడగాలి. అసలు ప్రేమంటే ఏంటి?. వాళ్లకు అవతలి వ్యక్తి గురించి ఏం తెలుసు? , ఎందుకు ఇష్టపడుతున్నారు వంటి విషయాలు తెలుసుకోవాలి. తప్పేదో, ఒప్పేదో అర్ధం చేయించాలి. ఇలా ఉంటే పిల్లలు తల్లితండ్రులతో ఫ్రీగా ఉంటారు. వాళ్ళు మనసు విప్పి మాట్లాడుకోవడానికి వేరే దారి లేక వేరే వారి మీద ఆధారపడతారు. వారికి సరైన దారి చూపించేది వారి సమవయస్కులా? అనుభవమున్న పెద్దలా? ఈరోజు ప్రేమించడం అనేది సర్వసాధారణమైపోయింది.
 
పిల్లలు ప్రేమించాం అన్నపుడు పెద్దలు కూడా ఆలోచించాలి. మొండికేయకుండా వారివైపు నుండి ఆలోచించాలి. లేదంటే ఆత్మహత్యలు.. అదే విధంగా ప్రేమ పేరుతో వేధించే అబ్బాయిల నుండి తల్లితండ్రులే తమ కూతురికి రక్షణ కల్పించాలి. ఒకవేళ తమ అబ్బాయి ఏ దారుణమైనా చేస్తే తల్లితండ్రులు అతడిని సమర్ధించకుండా చట్టానికి అప్పగించాలి. . ఇక్కడ ఆ వ్యక్తి తమ కన్నకొడుకు, భర్త అనే దానికంటే అతడొక దుర్మార్గుడు. ఒక అమ్మాయిని గాయపరిచాడు. హత్య చేసాడు అని ఆలోచించాల్సింది పెద్దలే. నేరం చేసినవాడిని సంఘంలో హాయిగా తిరగనివ్వడం వల్లనే మరి కొందరు ఇటువంటి నేరాలు చేయడానికి ఆస్కారం అవుతుంది. అసలైతె ఇలాంటి దారుణానికి ఒడిగట్టినవాన్ని తల్లితండ్రులే  తగిన శిక్ష విధించాలి. ప్రతి రోజు తను చేసిన తప్పు గుర్తు చేసుకుని పశ్చాత్తప పడేలా చేయాలి. అది వారి చేతిలో ఉన్న పనే. అమ్మో నా కొడుకు అనుకుంటే .. ఎవరేం చేయలేరు.
 
ప్రతి ఆడపిల్ల ముందుగా తమని తాము గౌరవించడం నేర్పించాలి. అబ్బాయిలను కూడ అమ్మాయిలను గౌరవించేలా పెంచాలి. అది చిన్నప్పటినుండి జరిగితేనే మంచి వ్యక్తులుగా ఎదుగుతారు. అమ్మాయిలు సుకుమారులు, సున్నిత మనస్కులైనా తమని తాము మానసికంగా శక్తివంతులుగా చేసుకోవాలి. ఎటువంటి వేధింపులు ఎదురైనా ఒంటరిగా ఎదుర్కునేలా ఉండాలి. భయపడితే లాభం లేదు. ఎవరో వస్తారని ఎదురు చూసే బదులు తామే ఆ సమస్యని పరిష్కరించుకోవాలి. ఒంటరిగా ఎదుర్కోలేము అనుకుంటే తోటివారిని కలుపుకుని గుంపులా ఎదురుదాడి చేయండి. భయంతో వెనకకు వేసే బదులు ధైర్యంగా ఒక్కడుగు ముందుకు వేయండి. తోకముడుచుకుని పారిపోతారు. మీలోని ఆత్మవిశ్వాసమే మీకు కొండంత అండ.. ఈ స్వభావం చదువుకున్నప్పుడే కాదు. జీవితంలో ఎదురయ్యే అన్ని క్లిష్టపరిస్థితుల్లో కూడా ఉండాలి. ఆడది ఆప్యాయతనిచ్చే అమ్మగానే కాక అవసరమైతే ఆదిశక్తిలా కూడా మారగలదు అని నిరూపించాలి..
 
ఆడవారికి ప్రతీ చోట అవమానాలు తప్పడంలేదు. కాలేజీకెళ్లినా, ఉద్యోగానికి వెళ్లినా లైంగిక వేధింపులు తప్పడం లేదు. ఎంత విధ్యాధికులైనా ఆడవారిని హేళన చేయడం, అసభ్యంగా ప్రవర్తించడం తమ జన్మహక్కు అనుకునే నీచులు ఎంతోమంది మన సమాజంలో కనిపిస్తూనే ఉంటారు. వారిని ఏమీ అనలేము. ఎందుకంటే వారు మానసిక వికలాంగులు కాబట్టి. మనమే దయచూడాలి. శృతి మించితే చెప్పు దెబ్బల రుచి చూపించాలి.
 
నేను చెప్పిన మాటలు సినిమా డైలాగులు, ఏదో స్త్రీవాద పుస్తకంలోని మాటలు కాదు. నేను నమ్మేవి, మా పిల్లలకు కూడా చేప్పేది.. ప్రతీ తల్లి ఇలా మారితే కొంతవరకైనా ఆడపిల్లల మీద అత్యాచారాలు, అఘాయిత్యాలు మారతాయి. పిల్లల వ్యక్తిత్వం, సంస్కారం ఎటువంటిదో తల్లితండ్రులకే ఎక్కువ తెలుస్తుంది కదా. ప్రేమతో లాలించాలి, దారి తప్పితే దండించాలి…. ఆ పని చేయకుండా అవతలివాడిని నిందించడం అన్యాయం.
రచన : యండమూరి వీరేంద్రనాధ్  
“అదీ భాబీ జరిగింది” పూర్తిచేశాడు ఇస్మాయిల్.
రంగనాయకి నిశ్శబ్ద రోదన ఆ గదిలో శబ్దాన్ని భయపెడుతూంది. చైతన్య మోకాళ్ళ మీద చేతులాన్చి మొహాన్ని అరచేతుల మధ్య దాచుకుని చాలాసేపు వుండిపోయాడు.
నిమిషం తరువాత ఆవేశంగా లేచాడు. “మొత్తం ప్రభుత్వాన్ని కదుపుతాను. నాకున్న పలుకుబడి అంతా ఉపయోగిస్తాను. డబ్బు వెదజల్లుతాను. నా తండ్రిని అక్కడనుంచి వెనక్కి రప్పిస్తాను.”
ఇస్మాయిల్ అడ్డంగా తలూపుతూ, “ప్రభుత్వం ఆ పని ఎప్పుడో చేసింది. ఎందరో సీక్రెట్ ఏజెంట్స్‌ని పంపింది. కానీ, లాభంలేదు. అటువంటి సైంటిస్టు ఆ దేశానికి ఎంత అవసరమో, మన దేశానికి అతడు “దక్కకపొవటం” శత్రువులకి అంతే అవసరం. మనం ప్రభుత్వం మరీ ఎక్కువ వత్తిడి తెస్తే అతన్ని చంపేసి, రికార్డుల్లోంచి శాశ్వతంగా పేరు చెరిపెయ్యవచ్చు కూడా! జగదీష్ ఎప్పటికైనా నోరు విప్పుతాడన్న ఆశతోనే వాళ్ళు అతన్ని బ్రతికి వుండనిస్తున్నారు.”
“నేను వెళతాను. బాంబులు వేసి ఆ జైళ్ళు బ్రద్ధలు కొట్టయినా సరే, నా తండ్రిని వెనక్కు తెస్తాను.”
“అదంత సులభం కాదు బాబూ!నీ కన్నా సమర్థవంతులు, ఇటువంటి విషయాల్లో ఏంతో అనుభవం వున్న భారత గూఢచారులూ చాలా ప్రయత్నించి విఫలమయ్యారు.”
“అంటే… అక్కడికి చేరుకోలేకపోయారా? నా తండ్రిని కలుసుకోలేక పోయారా? ఆ జైళ్ళు అంత దుర్భేద్యమైనవా?”
దుర్భేద్యమైనవే. అయినా అదికాదు సమస్య.”
“మరి?”
“నీ తండ్రి నమ్మడు. అసలు మాట్లాడనే మాట్లాడడు. ఇండియన్ ప్రెసిడెంట్ స్వయంగా ఉత్తరం వ్రాసి సంతకం పెట్టి ‘ఇతడు మన సీక్రెట్ ఏజెంట్’ అని చెప్పినా, నువ్వు స్వయంగా వెళ్ళి ‘నేను మీ కొడుకునీ అని చెప్పినా నమ్మడు. ఇందులో ఆయన్ని తప్పుపట్టలేం. జరిగిన సంఘటనలు అలాంటివి. అనాడు సీతకోసం రాముడు పంపిన గుర్తులాంటిది ఏదైనా వుంటే తప్ప ఆయన్ని నమ్మించటం కష్టం. ఇప్పుడున్న పరిస్థితుల్లో ఆయన అలాంటి గుర్తుని కూడా నమ్మడు.”
ఆ గదిలో చాలసేపు నిశ్శబ్దం తాండావించింది.
ముగ్గురూ ఏమీ తోచనట్టు అలాగే మౌనంగా వుండిపోయారు. చైతన్య పచార్లు చేస్తున్నాడు. చాల అసహనంగా, చిరాగ్గా, మధ్య మధ్యలో తనలో తానే ఏదో గొణుక్కుంటూ తల విదిలిస్తూ… నడుస్తున్నవాడల్లా చటుక్కున ఆగాడు.
అతడి దృష్టి తన తల్లిమీద పడింది.
తల్లి!!!
తన తండ్రి నమ్మే ఏకైక గుర్తు.
“నేను నాతోపాటు అమ్మని తీసుకు వెళతాను”
అతడు క్లుప్తంగా అన్న మాటలు అర్థం కావటానికి ఇస్మాయిల్‌కి క్షణాలు పట్టింది.
ఇస్మాయిల్ దిగ్భ్రమతో లేచాడు.
“ఏమిటి నువ్వంటున్నది?” అన్నాడు అయోమయంగా. ” ఆ కిరాతకుల మధ్యకి.. ఆ శతృ శిబిరాల్లోకి వృద్దురాలయిన నీ తల్లిని తీసుకు వెళతావా? మామూలు సీక్రెట్ ఏజంట్స్‌కే సాధ్యం కాని ఆ విషవలయంలోకి నీ తల్లితో కలిసి ప్రవేశిస్తావా?”
“అవును” దృఢంగా అన్నాడు చైతన్యవరప్రసాద్. అంతకన్నా వేరే మార్గంలేదు. “ఏం అమ్మా –  నువ్వేమంటావ్?”
రంగనాయకి తలెత్తి అన్నది- “ఆయన బ్రతికి వున్నారన్న ఒక్క మాటతోనే నా కడుపు నిండిపోయింది బాబూ! ఆయన్ని ఒక్కసారి చూడగలనన్న ఆశ తీరటంకోసం ప్రాణాలయినా అర్పించగలను.” అతడు వినటం లేదు. తల్లి  ఏం చెపుతుందో అతడికి తెలుసు. అతడి ఆలొచన అంతా, ఎలా అక్కడికి చేరుకోవటమా అని! ఈ విషయంలో ప్రభుత్వం నిస్సహాయమని అతడికి తెలుసు. శత్రుసైన్య శిబిరంలోకి ఒక సీక్రెట్ ఏజెంట్ వెళ్ళటమే కష్టం! దానికితోడు తల్లిని తీసుకెళ్ళడమంటే…
అసలు కలలోనయినా జరిగే విషయమేనా ఇది?
ఎలా ఆ దేశం వెళ్ళటం?
ఎలా ఆ సైనిక శిబిరాలని చేరటం?
చేరినా.. ఎలా లోపలికి తల్లితో సహా ప్రవేశించటం.
అజ్మరాలీ, ఖాన్‌లాంటి కిరాతకుల బారినుంచి ఎలా బ్రతికి బయటపడి తండ్రిని తీసుకు….
….అతని ఆలోచనలు అక్కడే ఆగిపోయినాయ్!
అ…జ్మ…రా…లీ…
ఆ పేరు స్ఫరణకి రాగానే వెంటనే జ్ఞాపకం వచ్చిన మరో పేరు…
ప్రనూష!
ఇద్దరి గమ్యమూ ఒక్కటే!
అవును! ప్రనూష తనకి సాయపడగలదు.
కొన్ని సంవత్సరాలుగా ఆమె అజ్మరాలీ మీద శోధనలు జరుపుతూ వుంది. వాళ్ళ గురించి అన్ని వివరాలు సేకరించింది. అజ్మరాలీని చంపటం కోసం జీవితాన్ని ధారపోసింది. కోట్ల రూపాయలు ఖర్చు పెట్టింది.  పట్టుదలే ఊపిరిగా బ్రతికింది. అటువంటి ఆమెకు తాను సాయపడితే?
ఆమె ఒంటరి యుద్దానికి తను సైన్యంగా మారితే?
ఆ ఆలొచన రాగానే అతడు లేచాడు.
ఒక కొత్త అధ్యాయానికి అది ప్రారంభం.
 
*                                  *                                  *
 
“ఇదేం ప్రపోజల్? నాకేం అర్థంకావటంలేదు” అంది ప్రనూష.  “నేను మిమ్మల్ని అడిగింది అజ్మరాలీని చంపటానికి నాకు సాయపడమని! మీ తండ్రిని వెనక్కు తీసుకురావటం అన్నది దానికి తోడయితే నాకేమీ అభ్యంతరం లేదు.. కానీ అందుకోసం మనతోపాటు మీ అమ్మగార్ని తీసుకు వెళ్ళటం అంటే… ఇదెలా సాధ్యం? నేను వూహించలేకపోతున్నాను.”
చైతన్య కోపం అణుచుకుంటూ అన్నాడు. “నేనూ వూహించలేకపోయాను… ఒక ఆడపిల్ల నన్ను పిచ్చివాడిగా ఆస్పత్రిలో చేరుస్తుందనీ, అటువంటి ఆడపిల్లతో మళ్ళీ చేతులు కలుపుతాననీ నేనూ వూహించలేకపోయాను. మనం వూహించలేదని జరగాల్సింది జరక్కపోదు. కాబట్టి నీ వూహేమిటో నాకనవసరం. నువ్వు నీ మాటల్లో “నాకేమీ అభ్యంతరం లేద”న్నావు. దీనిని బట్టి నువ్వేదో సైన్యాన్ని నడిపించే మహారాణివి అనీ, నేను నీ క్రింద పనిచేసే నౌఖర్ననీ నువ్వు భావిస్తూ వుంటే అది చాలా తప్పు. నేనిక్కడికి వచ్చింది కేవలం నీకు అక్కడి పరిస్థితులన్నీ తెలుసనే ఉద్దేశ్యంతో. నువ్వు కాదంటే నేను వెళ్ళి అక్కడినుంచి నా తండ్రిని విడిపించుకు రాగలను. పోతే కొంత ఆలస్యం అవుతుందంతే.”
ఇస్మాయిల్ మధ్యలో కల్పించుకుని “కలిసి పని చెయ్యవలసిన మీరిద్దరూ ఇలా మొదటినుంచీ దెబ్బలాడుకుంటే అసలు పని జరగదు. జరగవలసింది ఆలోచించండి” అన్నాడు.
“ఒక వృద్ధురాలు ఆ శత్రు సైనికి శిబిరాల్లోకి ప్రవేశించటం అసాధ్యం. ఆ విషయం ఆయనకి చెప్పండి” అంది ప్రనూష.
“ఒక స్త్రీ ప్రవేశించటం కూడా అసాధ్యమే. ఆ విషయం తను తెలుసుకుంటే మంచిదని చెప్పండి.”
ప్రనూష లేచి “సరే మీ యిష్టం.  మీ తల్లిగారిని తీసుకురండి. కానీ ఒక్క విషయం. అవకాశం దొరగ్గానే అజ్మరాలీని నేను చంపేస్తాను. అసాధ్యమైన పనుల కోసం నేను ఆగను. అది మాత్రం నేను ఎటువంటి పరిస్థితుల్లోనూ సడలించబోని కండిషను” అన్నది.
 
“నా కండీషను కూడా అదే. నా తండ్రి దొరగ్గానే నేను ఆ దేశం నుండి బయటపడే ప్రయత్నం చేస్తాను. అజ్మరాలీ మరణం వరకూ ఆగను. ఇది నా కండిషను.”
ఇస్మాయిల్ ఇద్దరివైపు చూస్తూ అనుకున్నాడు. “ఇంత ఎడమొహం, పెడమొహాలతో వీళ్ళు అసలు ఈ కార్యం సాధించగలరా?”
“మనం ఆ దేశం ఎలా వెళ్ళాలో నేను ప్లాన్‌చేసి వుంచాను” అంది ప్రనూష. “మీరొప్పుకుంటే రేపే బయల్దేరవచ్చు.”
“ఏం ప్లాన్‌చేసి వుంచావు?”
“హెలికాప్టర్ మాట్లాడాను. బోర్డరు సరిహద్దుల్లో మనల్ని అది దింపుతుంది. అక్కడనుంచి రహస్యంగా మనం బోర్డరు దాటుతాం.”
“నువ్వు ఇంగ్లీషు సినిమాలు బాగా చూస్తావనుకుంటానే?”
ఆమె మొహం రక్తవర్ణంతో ఎర్రబడింది. “ఏం నేనేమన్నాను?”
“బోర్డరు దాటి ఎక్కడికి వెళతాం? ఎలా వెళతాం? ఎంత దూరం వెళతాం? ఈ లోపులో ఆ సైనికులు మనని పట్టుకోరా? అక్రమంగా సరిహద్దు దాటామన్న ఒక చిన్న కారణం చాలు- మనల్ని ఉరితీయడానికి. అయినా ఆ అజ్మరాలీ వుండే ప్రదేశం, అదేనా తండ్రినిని వుంచిన జైలు ఎంత దూరం వుంది సరిహద్దుకి.”
“దాదాపు అయిదొందల కిలోమీటర్లు.”
“మరి? అయిదొందల కిలోమీటర్లు ఎలా వెళతాం? అదీ పాస్‌పోర్టు లేకుండా అనధికారంగా ఆ సైనికుల మధ్యలో?”
ఆమె సమాధానం చెప్పలేదు. అతనన్నాడు- “ప్రసావన వచ్చింది కాబట్టి ఇప్పుడే చెబుతున్నాను. ఈ ఆపరేషన్‌కు సంబంధించిన ప్రతీ ప్లానూ నేనే వేస్తాను. నువ్వేమైనా సలహా యివ్వొచ్చు. కానీ ఫైనల్ నిర్ణయం మాత్రం నాదే.” అని ఆగి, అన్నాడు.
“ఒక గ్రూపుగా ఇక్కణ్ణుంచి విదేశాల్లో ప్రోగ్రాం యివ్వటానికి మనం వెళతాం. నేను ఎలాగూ నటుడినే కాబట్టి ఎవరికీ అనుమానం రాదు. ముందు ఆ దేశంలోని వివిధ ప్రాంతాల్లో తిరుగుతూ మనం చేరవలసిన చోటుకి చేరుకున్న తరువాత మిగతా ప్లాను ఆలోచిస్తాం.”
“ఈ ప్లాను బాగానే వున్నట్టుంది.”
“ఈ ప్లాను గురించి నువ్వేమీ సర్టిఫికెట్టు ఇవ్వనవసరం లేదు.”
“మన గ్రూప్‌లో నా తరవు నుంచి డాక్టర్ పాల్ వుంటారు. మీకు గుర్తుందా? సైనిక శిబిరం నుంచి నన్ను తప్పించిన వ్యక్తి ఆయనే. సైన్యంలో పనిచేశాడు కాబట్టి ఆయన మనకి సాయపడవచ్చు.”
“కానీ అజ్మరాలీ అతడిని గుర్తుపట్టవచ్చు. దానివల్ల మొదటికే ప్రమాదం.”
“ప్రమాదం అంటూ వస్తే నాతోనే వస్తుంది. అజ్మరాలీ నన్ను బాగా గుర్తుపడతాడు. అందువల్ల పాల్‌ని మనతో తీసుకెళ్ళటం వల్ల కొత్తగా వచ్చే ప్రమాదం అంటూ ఏమీలేదు.”
చైతన్యకి ఆమె వాదన కరక్టే అనిపించింది. పాల్ సైన్యంలో పని చేశాడు. అనుభవం వుంది-అది తమకి పనికి రావొచ్చు. ఎలాగూ వెళుతున్నది ట్రూపే కాబట్టి అభ్యంతరం వుండే అవసరంలేదు. అప్పటికి నలుగురయ్యారు. చైతన్య, అతడి తల్ల్లి, ప్రనూష, డాక్టర్ పాల్.
“మీ కభ్యంతరం లేకపోతే నేనూ వస్తాను” అన్నాడు. ఇస్మాయిల్- “జగదీష్ ఎక్కడుంటాడో, ఆ యుద్ధఖైదీల నివాస ప్రదేశ వివరాలేమిటో నాకు బాగా తెలుసు. అదీగాక మా పూర్వీకులు ఆ దేశంనుంచి వలస వచ్చారు కాబట్టి నాకు బాగా తెలిసిన వాళ్లు అక్కడ కొందరున్నారు- వాళ్ళ సహాయం మనకి అవసరం పడవచ్చు.”
ప్రనూష చైతన్య వైపు చూసింది.
అంతలో పక్కగదిలో ఫోన్ మ్రోగింది. ప్రనూష వెళ్లి మాట్లాడి “చైతన్యా! మీకు ఫోన్” అంది. చైతన్య పక్కగదిలోకి వెళ్ళేసరికి రిసీవర్ పెట్టేసి వుంది. చైతన్య ఆశ్చర్యంగా చూశాడు.
ఆమె నవ్వి, “ఫోన్ నా మిత్రురాలి నుంచి నా కోసం. నేను మాట్లాడి పెట్టేశాను. ఇప్పుడు మిమ్మల్ని పిలిపించింది ఇస్మాయిల్ మనతో రావటం గురించి ఒంటరిగా మీతో చర్చించటానికి” అంది. ఆమె అనుమానం చైతన్యకి అర్థమైంది. ఇస్మాయిల్ “ఆ” దేశానికి సంబంధించినవాడు. ఇప్పుడతనిని తమతో తీసుకువెళ్ళటం ప్రమాద హేతువేమోనని ఆమె ఆలోచిస్తున్నది. దానితో చైతన్య అన్నాడు- “ఇస్మాయిల్ భారతదేశ సైన్యంలో పని చేసినవాడు. మనదేశం అతనిమీద పెట్టిన నమ్మకం మనకి అతనిమీద వుండకపోవటం తప్పు.”
“కానీ అతడు కొంతకాలం విదేశీ జైల్లో వున్నాడు. అతడు అక్కడినుంచి ఎలా బయటకు వచ్చాడో మనకి తెలీదు. పైగా అజ్మరాలీ తెలివితేటలు నేను స్వయంగా చూశాను. మీ తండ్రిగారితో నిజం చెప్పించటానికి అతడు ఖాన్ అనే అనుచరుడికి వరుణ్ అన్న పేరుపెట్టి భారతదేశపు ఏజెంట్‌గా నాటకం ఆడించాడు. గుర్తుందా?”
చైతన్య తలూపాడు. ఆమె కొనసాగించింది.
“అన్ని నక్క జిత్తులు నటింపజేయగల అజ్మరాలీ ఈ ఇస్మాయిల్‌ని మన దగ్గరకు ఎందుకు పంపి వుండకూడదు?”
“నా తండ్రి ఎటువంటి పరిస్తితుల్లోనూ నిజం చెప్పటం లేదనీ, అతడిని స్వయంగా ఎంత బాధపెట్టినా లాభంలేదనీ, నా తల్లిని ఈ వుచ్చులోకి లాగటం కోసం అజ్మరాలీ ఈ నాటకం ఆడాడంటావా? నా తల్లిని చిత్రహింసలు పెట్టటం ద్వారా ఈ రహస్యం నా తండ్రినుంచి బయట పెట్టించటం కోసం ఇస్మాయిల్‌ని పంపించాడంటావా?”
తను చెప్పదలుచుకున్నది అతడు సరిగ్గా గ్రహించినట్టు తలూపింది. అతడొక క్షణం ఆలోచించి అన్నాడు.
“ఇది నిజం కాకపోవచ్చు. ఇస్మాయిల్ గురించి నేను ఎంక్వయిరీ చేశాను. యుద్ధఖైదీల మార్పిడిలో అతడు మనదేశం వచ్చి సంవత్సరం కావొస్తుంది. నా తల్లిని పరాయి దేశానికి తీసుకువెళ్ళటానికి వచ్చిన గూఢచారి అయితే సంవత్సరం పాటు ఊరుకోడు. వెంటనే మమ్మల్ని చేరుకునే ప్రయత్నం చేస్తాడు. ఇంకో ఉదాహరణ ఏమిటంటే అతడు ఒకరోజు మా తల్లిని వెతుక్కుంటూ వచ్చి లోపల ప్రవేశం కోసం మా బంధువునని చెప్పాడు. అలా చెప్పినవాడు ఆ విషయం మర్చిపోయి ఆ రోజు శుక్రవారం అవటంతో హాలు మధ్యలో నమాజ్ చేస్తూ నా సెక్రటరీకి దొరికిపోయాడు. అతడు నిజంగా గూఢచారి అయితే ఇంత చిన్నచిన్న తపు చేయడు. ముఖ్యంగా అతడు మనదేశం వచ్చి సంవత్సరం ఆగటం అన్నది అన్ని అనుమానాల్నీ దూరం చేస్తూంది.” ప్రనూష అతనివైపు మెచ్చుకోలుగా చూసింది. తను కేవలం ఆలోచించిందంతే. అతడు ఆలోచించి వూరుకోకుండా దాని గురించి ఎంక్వయిరీ చేసి కొన్ని నిజాలు సేకరించి ఒక అభిప్రాయానికి వచ్చాడు. దూరదృష్టి, ప్రాక్టికాలిటీ ఒకేచోట కలిసిన మనిషి యితడు. తన ఎంపిక తప్పు కానందుకు ఆమె సంతోషించింది. ఆ ఉత్వాహంలో” మనం ఎప్పుడు బయల్దేరుతున్నాం?” అని అడిగింది.
“సరిగ్గా ఈ రోజునుంచి ఆర్నెల్ల తరువాత.” ఆమె భరించలేనంత విస్మయంతో “ఆర్నెల్ల తరువాతా?” అంది.
“అవును. అన్నాడు చైతన్య. “మనం వెళుతున్నది మామూలు పనిమీద కాదు.. ఎన్నో ప్రమాదాల్ని ఎదుర్కోవాలి. ఎంతోమందితో తలపడవలసి రావచ్చు. నేను ఏ పనిమీద వచ్చానో తెలుసుకోవటం కోసం విదేశీ సైన్యం నన్ను చిత్రహింస పెట్టవచ్చు. వీటన్నిటికీ నేను తట్టుకోవాలి మిమ్మల్ని వదిలి నేను ఆ పద్యవ్యూహంలోకి ప్రవేశించాక ఏ సాలెగొడులో ఇరుక్కుంటానో-దానికిముందే సర్వవిధాల ప్రిపేర్ అయ్యి వుండాలి కదా?”
కొంచెం ఆగి కొనసాగించాడు.
“షూటింగ్‌లో పాల్గొనడానికి శరీరాన్ని కంట్రోల్‌లో వుంచుకోవటం వేరు. యుద్ధానికి బయలుదేరే ముందు తీసుకోవలసిన ట్రైనింగ్ వేరు.”
ఆమెకు అపుడు అర్థంకాలేదు.
అర్నెల్లపాటు అతడిని గమనించాక అర్థమైంది.
అది ట్రైనింగ్ కాదు.
తపస్సు!
చేతిలో వున్న షూటింగ్‌లు నెలరోజుల్లో పూర్తి చేశాడు.
తరువాత దీనిమీద ఏకాగ్రత నిలిపాడు. రోజుకి నాలుగు గంటలపాటు ఎక్సర్సైజు. సముద్ర తీరంలో పరుగెత్తటం-గంటల తరబడి అరచేతుల్ని చేతులమీద కొట్టటం-ఒక మిషన్‌లా తయారయ్యాడు. మెడిటేషన్ మనిషికెంత సాయపడుతుందో ఆమె పుస్తకాల్లో చదివింది. ఇప్పుడు ప్రత్యక్షంగా చూసింది. జలపాత ప్రవాహపు ధార నెత్తిమీద పడుతూంటే ఒంటికాలిమీద నిలబడటం, ప్రొద్దున్న నాలుగింటికి లేచి రెండు గంటలపాటు జాగింగ్ చేయటంతో అతడి దినచర్య ప్రారంభమయ్యేది.
చైతన్య అకస్మాత్తుగా తన చిత్రాల్ని తగ్గించుకోవటం పరిశ్రమలో కలవరం రేపింది. అసలు కారణం తెలిసినవారు నలుగురే. చైతన్య, ప్రనూష, ఇస్మాయిల్, రంగనాయకి.
ఆ ఆర్నెల్లూ రంగనాయకి మానసిక స్థితి వర్ణనాతీతం.
నుదుట కుంకుమ ధరించే అవకాశం లేదు. అది రకరకాల అనుమానాలకి దారితీస్తుందని ఆమె బొట్టు పెట్టుకోలేదు. మరో వైపు అక్కడ శతృ శిబిరంలో భర్త ఎన్ని బాధలు అనుభవిస్తున్నాడో అన్న వేదన. భర్త గురించి తెలియకపోవటం వేరు. భర్త మరణించలేదనీ, సంవత్సరం క్రితంవరకూ బ్రతికే వున్నాడని తెలిసి ఇప్పుడు ఎలా వున్నాడో తెలియకపోవటం వేరు. ఈ అయోమయ స్థితిలో ఆమె ఆర్నెల్లు నరకయాతన అనుభవించింది.
ఆ ఆర్నెల్లలో చైతన్య శరీరంలో వచ్చిన మార్పు ప్రనూషనే ఆశ్చర్యంలో నింపింది. అతడి శరీరం ఉక్కులా మారింది. ముఖంలో కొత్త వర్చస్సు వచ్చింది.
కళ్ళు మరింత తీక్షణతని సంతరించుకున్నాయ్.ఇతరులతో మాట్లాడటం పూర్తిగా తగ్గించాడు. ప్రనూష దగ్గర వున్న వివరాలన్నీ దాదాపు కంఠతా వచ్చాయతడికి. భారతదేశం నుంచి డాన్స్‌ ట్రూప్ విదేశాల్లో నెలరోజులపాటు ప్రోగ్రామ్స్, యివ్వటానికి ప్రభుత్వం అనుమతి యిచ్చింది. కరాచీ, లాహోర్, ఇస్లామాబాద్ మొదలయిన పట్టణాల్లో ఈ ప్రోగ్రామ్స్ నిర్వహించబడతాయి. చైతన్య లాంటి స్టార్ ఈ దేశం తరపున వెళ్ళటం అభిమానులకు చాలా సంతోషాన్నిచ్చింది. అసలు కారణం ఎవరికీ తెలీదు.
“మనతోపాటు పిస్టల్ లాంటి ఆయుధాలు తీసుకువెళ్ళొద్దు. అక్కడికెళ్ళి వాటిని కొనుక్కుందాం. ఆ దేశంలో మనకి కావలసినంత విదేశీ కరెన్సీ కోసం నేను ఎర్పాటు చేశాను. దాని సంగతి సరే, నువ్వు మాత్రం నీ ఆకారం, మేకప్ అన్నీ పూర్తిగా మార్చుకోవలసి వంటుంది. ఏ సందర్భంలోనైన అజ్మరాలీ మనకు తారసపడవచ్చు. అతడు నిన్ను గుర్తుపట్టకూడదు.” ఆమె తలూపింది. ఇంకో పదిరోజుల్లో ప్రయాణమనగా అతడి తల్లి అతడిని అడిగింది-“చైతన్యా! మనతో పాటు ఎవరొస్తున్నార్రా?” చైతన్య చెప్పాడు డాన్సర్స్, బాకీ ట్రూప్, మానేజర్ వగైరా. “నా తరపు నుంచి నేను ఒకర్ని తీసుకురావచ్చా బాబూ!” అడిగింది.
చైతన్య తల మునకలయ్యేటంత ఆశ్చర్యంతో “ఎవరమ్మా?” అన్నాడు. అతడికి ఆమె చెపుతున్నది కొంచెంసేపు అర్థంకాలేదు. ఇదేదో చిన్నపిల్లల వ్యవహారంలా తల్లి భావిస్తున్నదేమో అని కూడా అతడు అనుకున్నాడు. మనం వెళుతున్నది పిక్నిక్‌కి కాదమ్మా అని అందామనుకుని మళ్ళీ తల్లి బాధపడుతుందేమో అని వూరుకున్నాడు.
అక్కడే అతడు తప్పుగా ఆలోచించాడు. అతడికి తెలియని కథ వెనుక వేరే వుంది. తాము ప్రవేశిస్తున్నది, మృత్యుముఖంలోకి అని ఆమెకి తెలుసు. తన భర్తకోసం ఆమె దాన్ని చిరునవ్వుతో స్వీకరించింది. కొడుకుని కూడా ఆయత్తం చేసింది. ఎ ప్రయత్నంలో ఇద్దరి ప్రాణాలు పోయే అవకాశం వుందని తెలిసినా ఆమె వెనుదీయలేదు. లక్ష్మిని మాత్రం ఏం చేయాలో ఆమెకు తెలీదు. నెలరోజులపాటు విదేశీ టూర్‌కు వెళ్తున్నారని తెలియగానే లక్ష్మి ఆమె వద్ద చేరి తాను కూడా వస్తానన్నది. రంగనాయకి ఎంత చెప్పినా వినలేదు. చివరికి రంగనాయకి ఆ అమ్మాయికి మొత్తం కథంతా చెప్పింది. అలా చెప్పటంలో ప్రమాదం ఏమీ కనపడలేదు. వాళ్ళు ఏ పనిమీద వెళుతున్నారో తెలిశాక లక్ష్మి పట్టుదల మరింత ఎక్కువ అయింది. తనని కూడా తీసుకువెళ్తామని మాట ఇచ్చేదాకా వదలలేదు. అందుకే రంగనాయకి కొడుకు మీద ఇంత వత్తిడి తీసుకు వచ్చింది. చైతన్య ఒప్పుకున్నాడు.
అక్కడివరకూ వెళ్లాక తను ఎలాగూ ట్రూప్ నుంచి విడివడి ట్రూప్‌ని వెనక్కి పంపించి వేస్తాడు. లక్ష్మి రావటంలో అభ్యంతరం ఏమీలేదు. తాము ఏ పనిమీద వెళుతున్నామో రంగనాయకి లక్ష్మికి చెప్పేసిందన్న సంగతి చైతన్యకి తెలీదు.
 
11
 
“వెల్‌కమ్! వెల్‌కమ్ టు అవర్ కంట్రీ” విదేశాంగమంత్రి నవాబ్ ఆలీఖాన్ చేయి సాచుతూ అన్నాడు. భారత రాయబారి కూడా విమానాశ్రయానికి వచ్చాడు. దాదాపు ఇరవై మంది ట్రూపు. ప్రముఖుల్ని చైతన్య పరిచయం చేశాడు. డాక్టర్ రాయన్, ఇస్మాయిల్, సుబ్బరాజు తన తల్ల్లి, లక్ష్మి, ప్రనూ… తనని రిసీవ్ చేసుకోవటం కోసం భారత రాయబారి రావటం గర్వంగా అనిపించింది చైతన్యకి. అతడికి బాగా ఆశ్చర్యంగా అనిపించింది మాత్రం ప్రనూష ఆకృతిలో చేసుకున్న మార్పు. ఆమెని భారత దేశంలో చూసినవారు ఇప్పుడు చూస్తే వెంటనే గుర్తుపట్టలేరు. ఆ విషయంలో చైతన్య చాలా సంతృప్తిగా ఫీలయ్యాడు. ఆ సాయంత్రం ఇండియన్ ఎంబసీ వారిచ్చిన డిన్నర్‌లో పాల్గొనారు. ఆ దేశంలో పనిచేసే భారత రాయబారి పేరు శ్రీవాత్సవ. చాల కలుపుగోరు మనిషి. తమిళుడు. “మా పిల్లలందరూ మీ ఫాన్సు. దాదాపు మీ చిత్రాలన్నీ తమిళంలోకి డబ్బింగ్ అవుతాయనుకుంటాను.”
“అవుతాయి. కానీ ఈ దేశంలో మీకు ఎక్కడ దొరుకుతాయి అవి?”
“స్మగ్లింగ్. భారతదేశంలో తయారయ్యే ప్రతిదీ దాదాపు ఇక్కడికి స్మగుల్డ్ అవుతుంది. పూర్వం ఇక్కడి ప్రొడ్యూసర్లు కేవలం హిందీ సినిమాలు మాత్రమే చూసి కాపీ కొట్టేవారు. ఇపుడు దక్షిణ భారతదేశపు సినిమాలు కూడా చూస్తున్నాను… పనికొస్తాయేమోనని.”
“మా వాళ్ళూ తక్కువ తినలేద్లేండి. మంచి పాకిస్తానీ కథ దొరుకుతే క్షణాల్లో అది మనదేశంలో సినిమాగా తయారవుతుంది” సంభాషణ కొనసాగిస్తూ అనాడు. ఆ సాయంత్రం భారత రాయబారి ఆ ట్రూప్‌కి విందు యిచ్చాడు. విదేశీయిలు కూడా వచ్చారు. “ఈ రెండు దేశాల సంబంధాలు ఎలా వున్నాయి?” అడిగాడు చైతన్య.
“పైకి చాల సుహృద్భావంతో వున్నట్టు వుంటారు. కానీ ఎవరి ప్లాన్స్ వారికి వుంటాయి. నిర్మొహమాటంగా చెప్పాలంటే పక్కదేశంతో వైరం ఎల్లప్పుడూ కొనసాగాల్సిందే. రాజకీయాలకి అది ముఖ్యం. అప్పుడే ప్రజలు స్వదేశీ సమస్యలు కొంత వరకూ మర్చిపోతారు.”
“మళ్ళీ యుద్ధం వస్తుందంటారా?”
“బహుశా ఇప్పట్లో రాదు. పాకిస్తాన్ తన వ్యూహం మార్చుకుంది. డైరెక్టు యుద్ధం కాకుండా- సరిహద్దు రాష్ట్రాల్లో కల్లోలం రేపటం ద్వారా అలజడి సృష్టిస్తూంది. మన దేశం బంగ్లాదేశ్‌ని విడగనొట్టింది. ఆ ప్రతీకారం తీర్చుకోవటం కోసం అని ఆ దేశం వాదన… పైకి చెప్పకపోయినా వారి వుద్దేశ్యం అదే.”
“భారతదేశం నుంచి రాష్ట్రాలు విడిపోతే అది పక్కదేశానికి ఏం లాభం?”
“చాలా లాభాలున్నాయి. ఇన్‌కంటాక్స్. రైల్వే, విమాన,(విదేశీ యాత్రికుల) రెవిన్యూ తగ్గిపోయి-సెంట్రల్ బలహీనం అవుతుంది. అసలివన్నీ పక్కన వుంచండి. ఎవరూ ఊహించని ప్రమాదం మరోవైపు నుంచి వస్తూంది. మన దేశంలో ఫామిలీ ప్లానింగ్ పట్ల మనవాళ్ళు బాగా మొగ్గుచూపుతున్నారు. యాభై సంవత్సరాల తర్వాత హిందూ జనభా నిష్పత్తి బాగా తగ్గిపోతుంది. ఈ విషయం చాలమంది గుర్తించటంలేదు.”
“మీరు బి.జె.పి.ని సపోర్టు చేస్తున్నాట్టున్నారే? నవ్వుతూ అన్నాడు చైతన్య.
“కాదు. ఉన్న విషయాలు చెబుతున్నాను. నిజానికి ఒక రాయబారిగా నేనీ విషయాలన్నీ మాట్లాడగూడదు. కానీ ఇవన్నీ గుండెలు మండిపోయే విషయాలు. మతంకన్నా దేశం ముఖ్యం అనే భావం మనుషుల్లో కలగడం లేదు. అదే బాధ.
“యుద్ధం వస్తే చాలామంది పట్టుబడతారు కదా. వారినేం చేస్తారు?” టాపిక్‌ని జాగ్రత్తగా తనకి కావలసిన మార్గంలోకి తీసుకొస్తూ అన్నాడు చైతన్య.
“రహస్యాలు తెలుసుకోవటానికి ప్రయత్నిస్తారు. కొంత మందిని చంపేస్తారు. పరస్పరం యుద్ధఖైదీల్ని మార్చుకోవటం కూడా జరుగుతుంది.”
“మన సైనికులు ఇంకా ఎవరయినా వున్నారా బందీలుగా-”
“ఇప్పుడా? ఇప్పటికివరకూ ఎవరుంటారు? యుద్ధం జరిగి చాలా సంవత్సరాలయిందిగా?”
“సరిహద్దు దాటుతూ పట్టుబడినవాళ్ళు వుండవచ్చు. గూఢచారి చర్యలు సాగిస్తూ దొరికిపోయిన వాళ్లు వుండవచ్చు. లేదా యుద్ధంలో దొరికి తిరిగి మన దేశానికి ఇవ్వటానికి వీలులేని మేధావులు వుండొచ్చు.”
“కరెక్టే. వాళ్ళని రహస్యంగా జైళ్ళలోనే వుంచుతారు. ముఖ్యంగా మీరు చివర్లో చెప్పిన మేధావుల వివరాలయితే అసలు తెలియనివ్వరు. వాళ్ళు బ్రతికి వున్నట్టు, ఖైదీలుగా వునట్టు, మనకు తెలుస్తుంది. కానీ మనం ఏమీ చేయలేము. ఆ పేరుగల వ్యక్తి అసలు మాకు దొరకలేదని వాదిస్తారు.”
“అలాంటి కేసులు ఏమైనా వున్నాయా.”
“ఉదాహరణకి జగదీష్ అనే రాడార్ స్పేషలిస్ట్ ఒకాయన వుండేవారు.”
చైతన్య మొహంలోకి రక్తం జివ్వున చిమ్మింది. ఆవేశాన్ని ఉత్సుకతనీ అతికష్టంమీద కంట్రోల్ చేసుకొని మామూలుగా కనపడటానికి ప్రయత్నించాడు. “ఎప్పుడో పాతిక సంవత్సరాల క్రితం అతడు శత్రుసైన్యానికి చిక్కాడు. అతడు బందీగా ఉన్నట్టు మన సైనికులు చెప్పారు. కానీ మనం ఏమీ చెయ్యలేకపోయాం. ఐక్యరాజ్యసమితి కూడా ఏమీ సాధించలేక పోయింది”
“మన గూఢచారులు?”
“అవన్నీ సినిమాల్లోనే సాధ్యం. ఆ జైళ్ళలోకి వెళ్ళటమే సాద్యంకాదు. మనం ఎక్కువ వత్తిడి చేస్తే జగదీష్‌ని చంపేసే ప్రమాదం కూడా వుంది. అందుకని ఇక ఆ ప్రయత్నం విరమించుకుంది మన ప్రభుత్వం.”
“జగదీష్ బ్రతికే వున్నాడని రూఢీగా తెలిసిందా?” కంఠం క్యాజువల్‌గా వుంచుకోవటానికి ప్రయత్నిస్తూ అన్నాడు.
“తెలీదు. ఈ మధ్యకాలంలో ఖైదీలెవరూ విడుదల కాలేదు. అందువల్ల అతడి వివరాలు బయటకు రాలేదు” అంత కన్నా ఎక్కువ ప్రశ్నలడిగితే అనుమానం వస్తుందని టాపిక్ మార్చేశాడు చైతన్య.
రెండు రోజుల తర్వాత వాళ్లు తమ మొదటి ప్రోగ్రాం ఇచ్చారు. ఊహించనంత రెస్పాన్స్ వచ్చింది. ఒక గొప్ప డాన్స్ డైరెక్టర్ చేత మద్రాసులో ప్రత్యేకంగా కొరియోగ్రఫీ తయారు చేయించాడు చైతన్య. ఆ బాలేలో అతడితోపాటు లక్ష్మీ, పదిమంది డాన్సర్లు, ప్రనూష పాల్గొనారు. రంగనాయకి ముందు వరుసలో కూర్చుంది. ఆమె మనసిక్కడలేదు. ఎప్పుడు భర్తని కలుసుకోగలనా అని తపించిపోతూంది. అయినా అంత ఉద్వేగంలో కూడా కొడుకు నాట్యం చూసి చలించింది. తెరమీద చూడటమే తప్ప చైతన్య అంతబాగా డాన్స్ చేయగలడని ఆమెకి తెలీదు. ఈ కార్యక్రమం పట్ల సంతోషించని వ్యక్తి ఎవరయినా వుంటే అది ప్రనూషే. ఈ ప్రోగ్రామ్స్ అన్నీ ఎందుకో ఆమెకి అర్థం కాలేదు. అనవసరంగా సమయం వృధా అవుతుందని ఆమె వుద్దేశ్యం. ప్రోగ్రాం పూర్తయాక చైతన్య గ్రీన్‌రూమ్‌వైపు వెళుతుంటే ఒక వ్యక్తి అతడిని ఢీకొన్నాడు. పొడవుగా, లావుగా వున్నాడు. కనీసం సారీ కూడా చెప్పలేదు. బొంగురు గొంతుతో “ప్రోగ్రాం బావుంది” అన్నడు పొడిపొడిగా. చైతన్య భుజానికి బలంగా తగిలింది దెబ్బ. ఆ నొప్పి ఓర్చుకుంటూ “థాంక్స్” అన్నాడు.
మరో రూమ్‌లో ఇద్దరు ఆర్మీ ఆఫీసర్లు ప్రనూషని నిలువెల్లా పొగడ్తలతో అభినందిస్తున్నారు. చైతన్య అక్కడికి ఏరుకున్నాడు. “మీరు మా క్యాంప్‌లో కూడా ప్రోగ్రాం ఇస్తే సంతోషిస్తాం” ఒక ఆఫీసర్ అడిగాడు.
“తప్పకుండా” అన్నాడు చైతన్య.  “మీ పై అధికారుల్నించి అనుమతి తీసుకోండి.”
“ఆయనే దీన్ని అడగమన్నారు. మాది ఈస్ట్రన్ సెక్టార్.”
ప్రనూష చప్పున చైతన్య వైపు చూసింది. చైతన్య ఆమెకి మాత్రమే తెలిసేలా నవ్వేడు. ఆమెకు అర్థమైంది వాళ్ళని ఈ ప్రోగ్రాంకి పిల్చింది కూడా అతనేనని ఊహించింది. చదరంగంలో మొదటి ఎత్తు ఆ విధంగా పూర్తయింది. ఆమెకు పట్టలేనంత సంతోషం కలిగింది. చైతన్య వాళ్ళతో ఏ యే తేదీల్లో వీలవుతుందో చెపుతున్నాడు. సైన్యంలో ఉన్నతాధికారులకి కుటుంబాల్తో సహా చూడటానికి ఒక ప్రోగ్రాం. సైనికులకి విడిగా ఒక ప్రోగ్రాం ఇస్తే బావుంటుందని అంటున్నాడు. రెండు దేశాలమధ్య మంచి బాంధవ్యం నెలకొనటానికి ఇలాంటి ప్రోగ్రామ్స్ సాయపడతాయని భారత రాయబారి చెబుతున్నాడు. ఆమె అదేమీ వినటంలేదు. దాదాపు ఈ అపరేషన్ పూర్తయినట్టే.
“నిన్నెక్కడో చూసినట్టుందే?”
ఆమె వెనుకనుంచి వినపడింది కంఠం. ఆమె వెనక్కిచూసింది. ఇస్మాయల్‌ని ఎవరో ప్రశ్నిస్తున్నారు.
ఆమె వెన్నులోంచి జలదరింపు ఒళ్ళంతా పాకింది.
ఆ కంఠం ఆమెకి పరిచితమే!
నిద్రలోనయినా గుర్తుపట్టగలదు.
ఆమె చప్పున మొహం తిప్పుకుని స్తంభం పక్కకి తప్పుకుంది.
చైతన్య ఇదంతా గమనిస్తూనే వున్నాడు.
ఉన్నట్టుడి ప్రనూష ఆ విధంగా ఎందుకు భయపడిందో అర్థంకాలేదు. అతడి అనుమానాన్ని నివృత్తి చేయటానికా అన్నట్టు ఇంతలో ఒక ఆఫీసర్ “మిస్టర్ చైతన్యా” అని పిలిచాడు. చైతన్య అటు చూశాడు.
అతడిని గ్రీన్‌రూమ్ దగ్గర ఢీకొన్న వ్యక్తిని పరిచయం చేస్తూ “ఈయన మా చీఫ్-అజ్మరాలీ” అన్నాడు ఆఫీసర్.
ఒక్కసారిగా ఆ హాలంతా చల్లబడినట్లు అనిపించింది చైతన్యకి. ఇలాంటి సమయం వస్తుందని తెలుసుగానీ మరీ ఇంత తొందరగా వస్తుందనుకోలేదు. అప్రయత్నంగా చేయి సాచాడు.
ఎదుటి మనిషి అజానుబాహువు. మొహంలో క్రూరత్వం నిండి వుంది. అదో రకమైన సాడిస్టిక్ నవ్వు. వికృతంగా వుంది. చైతన్యతో చేయి కలిపి కూడా అతడు ఇస్మాయిల్‌నే చూస్తున్నాడు.
“ఎక్కడ చూశాను నిన్ను?” మళ్ళీ అడిగాడు.
ఇస్మాయిల్ ఏం చెప్పాలో తోచనట్టు చైతన్యవైపు చూశాడు. ఆ బాధ్యతను తను తీసుకున్నాడు చైతన్య
“అతడి పేరు ఇస్మాయిల్. నా సెక్రటరీ” అన్నాడు. “పూర్వం సైన్యంలో పనిచేశాడు.”
అజ్మరాలీ మొహం విప్పారింది.”కరెక్ట్. మేం యుద్ధంలో బంధించాము ఇతడిని. తర్వాత మీ దేశానికి వదిలేశాం! అఫ్‌కోర్స్ చాలామందిని అలా వదిలేశామనకో. అబ్బో ఆ రోజుల్లో వేల సంఖ్యలో దొరికారు మీ సైనికులు.”
చైతన్య మొహం ఎర్రబడింది. సరి అయిన సమాధానం చెపుదామనుకున్నాడు. కానీ అది సమయం కాదని వూరుకున్నాడు.
ఈ లోపులో మరో ఆఫీసర్ అజ్మరాలితో “సార్! మీరు చాలా బాగా డాన్స్ చేసిందని మెచ్చుకున్నారు ఈ అమ్మాయే” అన్నాడు. ఆ మాటలకి స్థంభం వెనుకనుంచి ప్రనూష బయటికి రాక తప్పలేదు.
రక్తం యింకి తెల్లగా పాలిపోయిన మొహంతో ప్రనూష ముందుకి అడుగువేసింది.
అజ్మరాలి ఆమెవైపు తిరిగాడు.
చైతన్య ఊపిరి బిగపట్టాడు.
గ్రీన్ రూమ్‌లోంచి పడుతున్న వెలుతురు ఆమె మొహం మీద ప్రతిబింబిస్తూంది.
ప్రనూష వేరే గెటప్‌లో ఉంది. అయినా సరే పోలికలు స్పష్టంగా తెలుస్తున్నాయి. ఆమె అజ్మరాలీ వైపు కన్నార్పకుండా చూస్తోంది. ఆ చూపులో, వీలైతే అతడిని అక్కడిక్కడే చంపేద్దామన్నంత కసి కనబడుతోంది. ఆమె ఆ భావాన్ని దాచుకునే ప్రయత్నం ఏమీ చేయటంలేదు. చైతన్యకి ఆమె అక్కడినుంచి తొందరగా వెళ్ళిపోతే బావుణ్ణు అనిపిస్తోంది. ఆమె మాత్రం అటువంటి ప్రయత్నం చేయకుండా నవ్వుతూ “మా ప్రోగ్రాం మీకు నచ్చిందా?” అంది.
“అద్భుతం. నిజంగా అద్భుతం” అన్నడు. అతడి కళ్ళల్లో కాంక్ష స్పష్టంగా కనిపిస్తూంది. చైతన్యకి సంతృప్తి కలిగింది… అతడి కళ్ళల్లో కాంక్ష మాత్రమే వుంది. అనుమానం లేదు. అందుకు…!” ఈ లోపులో అజ్మరాలీ ప్రనూష భుజంమీద చేయి వేసి దూరంగా తీసుకెళ్ళాడు. చూసేవాళ్ళకి అది, ఒక తండ్రి తన కూతుర్ని దగ్గరగా చేయివేసి తీసుకెళ్ళినట్టు వుంటుందిగానీ, అందులో కాంక్ష సునిశితమైన దృష్టి వున్నవాళ్లకి వెంటనే అర్థమవుతుంది. ఇలాంటి చర్యలు వయసు మీరిన దేశనాయకుల్లోనూ, మఠాధిపతుల దగ్గరా, వృద్ధ నటుల విషయంలోనూ గమనించవచ్చు.
అయితే చైతన్య ఇదంతా ఆలోచించటంలేదు. ఆమెతో అతడు ఏం మాట్లాడుతున్నాడా అన్న అనుమానంతో చైతన్యగుండె వేగంగా కొట్టుకుంటూంది.
“అమ్మాయ్! నువ్వు మా సెక్టార్ కొచ్చి మా సైనికులకి నీ అపురూపమైన నాట్యం చూపించాలి.”
“మీ క్రింద ఆఫీసర్లు అడిగారు. సరే అన్నాను” అంది ప్రనూష. భుజంమీద పాములా పడిన చెయ్యిని తొలగించే ప్రయత్నం చేస్తూ.
“రెండు మూడు రోజుల్లో ప్రోగ్రాం ఫిక్స్ చేస్తాము.”
ఆమె తెల్లబోయి, “రెండు మూడు రోజుల్లోనా? మాకు రావల్పిండిలో ప్రోగ్రామ్స్ వున్నాయే” అంది. అతడు తెలిగ్గా, “కాన్సిల్ చేయిద్దాం” అన్నాడు.
అతడి మాటల్లో “మా దేశంలో సైన్యం తల్చుకుంటే చేయలేనిది ఏముంది?” అన్న అర్థం ధ్వనించింది.
ఆమె క్లుప్తంగా, “సరే మీ యిష్టం” అంది. ఆమె వెనుదిరిగి వస్తూంటే, “అమ్మాయ్ నీ పేరు” అన్నాడు. ఆమె మొహంలో ఏ భావమూ లేకుండా “ఝాన్సీ” అని అక్కడినుండి వచ్చేసింది.
ఆమె దగ్గరకి వచ్చాక చైతన్య అడిగాడు. ఆమె జరిగినదంతా చెప్పింది.
“అతడికే మాత్రమూ అనుమానం రాలేదంటారా?”
“రాలేదు. ఆ విషయం నేను నిశ్చయంగా చెప్పగలను.”
అతడు మరి రెట్టించలేదు.
హొటల్ కొచ్చేసరికి పదకొండు దాటింది.
మరుసటిరోజు ప్రొద్దున ఎనిమిదింటికి ప్రనూషకి ఎవరో విజిటర్ వచ్చాడని కబురొచ్చింది. అంతలోనే తలుపు లోపలకి రావటం కూడా చూసింది. ఆమెకి ఏం చెయ్యాలో తోచలేదు. ఆ వచ్చింది అజ్మరాలీ! అది పంచతార హోటల్ కాబట్టి ముందు వేరే సిటౌట్ వుంది. అక్కడ కూర్చుని ఆమెకోసం ఎదురు చూస్తున్నాడు అతడు. ఆమెకి పాలుబోలేదు. తన రూమ్‌నుంచి చైతన్యకి ఫోన్ చేసింది. “ముందుగదిలో అజ్మరాలీ కూర్చుని వున్నాడు. నిన్నంటే పూర్తి మేకప్‌లో వున్నాను కాబట్టి తెలియలేదు. ఇప్పుడు ఇబ్బంది వస్తుందేమో” అంది.
“ఫేషియల్‌కి ముందు మొహానికి వేసుకునే ‘ఫేమ్’ లాటిది రాసుకో, ఒక గంటవరకూ దాన్ని తీయటానికి వీలుపడదని ఇబ్బందిగా రెండు నిమిషాలు కూర్చో. అతడిని తొందరగా వదిలించుకున్నట్టు వుంటుంది. నిన్నూ అతడు గుర్తుపట్టలేడు” అన్నాడు చైతన్య ఫోన్‌లో.
అంత తొందరగా, తడబాటు లేకుండ అతడు పరిష్కారం ఆలోచించి చెప్పిన విధానం ఆమెని సంభ్రమంలో ముంచింది. ఒక స్త్రీ మగవాడిలో మాటకారితనాన్ని ఇష్టపడవచ్చు. దానికి వ్యతిరేకంగా మరో స్త్రీ మితభాషత్వాన్ని ఇష్టపడవచ్చు.
ఒక స్త్రీ మగతనాన్ని ఇష్టపడవచ్చు లేదా దానికి వ్యతిరేకంగా మరో స్త్రీ నాజూకుతనాన్ని ఇష్టపడవచ్చు.
ఒక స్త్రీ అందాన్ని ఇష్టపడవచ్చు లేదా మరో స్త్రీ మొరటుగా ఉండటం ఇష్టపడవచ్చు.
ఇన్ని విషయాల్లో ఇన్ని వ్యతిరేకతలు వున్న ప్రతీ స్త్రీ మగవాడిలో నిర్ద్వందంగా ఇష్టపడే ఒకే ఒక గుణం. ఇంటిలిజెన్స్!
 
*                                  *                                  *
ప్రనూష ఫోను మట్లాడి పెట్టేసాక చైతన్యకి ఇబ్బందిగా అనిపించింది. నిన్నరాత్రి ఫంక్షన్‌లో కలిసిన అజ్మరాలీ, మరుసటిరోజు ప్రొద్దున్నే హోటల్‌కి ఎందుకొచ్చాడు? కేవలం ఆ అమ్మాయిపట్ల ఆకర్షితుడయ్యా? లేక ఏదైనా అనుమానం వచ్చా?
అతడు తన గదిలో కూర్చోలేక పోయాడు. అక్కడ ప్రనూష ఏం ఇబ్బంది పడుతూందో అని ఆమె గదికి బయల్దేరాడు.
ఆమె రూమ్‌లో తలుపు పూర్తిగా వేసి లేదు. సందులోంచి ప్రనూష కనబడుతూంది. అతడు సూచించిన విధంగానే మొహానికి క్రీమ్ రాసుకుని ఇబ్బందిగా మట్లాడుతూంది. అజ్మరాలీ ఆమె కష్టాన్ని గమనించినట్టు లేదు. తీరుబడిగా కూర్చుని కబుర్లు చెపుతున్నాడు.
“నీకు నాట్యంలో ఎంతకాలం నుంచి ప్రవేశం వుంది?”
“చిన్నతనం నుండీ…”
“చక్కని పర్సనాలిటీ నీది. నాట్యానికి సరిపోతుంది! ఈ చైతన్య నీకు ఎంతకాలంగా తెలుసు?”
“ఆయన అక్కడ సినిమాల్లో హేరో, నా నాట్యం చూసి ఈ ట్రూప్‌కి రమ్మని ఆహ్వానించారు. నేను సరే అన్నాను.”
“మీ నాన్నగారు ఏం పనిచేస్తూ వుంటారు?”
“కలెక్టరు”
ఆ సమాధానానికి అజ్మరాలి మొహంలో భావాలు ఎలా మారతాయో అని చూడటానికి ప్రయత్నించాడు చైతన్య. కానీ కనపడలేదు.
“మీ అమ్మగారు కూడా ఉద్యోగం చేస్తూ వుంటారా?”
“లేదండి”
ఇక ఆ ప్రశ్నల పరంపర ఆగదని చైతన్య లోపలికి అడుగుపెట్టాడు. అజ్మరాలీ అతడిని చూసి చేయి అందిస్తూ “రేపే మీ ప్రయాణం. రేపురాత్రి మా ఆర్మీ క్యాంప్‌లో ప్రోగ్రామ్” అన్నాడు.
చైతన్య అభ్యంతరం చెపుతున్నట్టు “కానీ రేపు రావల్పిండిలో మాకు…” అంటూ ఏదో చెప్పబోయాడు. అజ్మరాలీ అతడి మాటలుమధ్యలో కట్‌చేస్తూ “ఆ ప్రోగ్రామ్ కాన్సిల్ చెయ్యమని నిన్నరాత్రే కబురు చేశాను” అని లేచి “వెళ్ళొస్తాను” అన్నాడు.
అతడు వెళ్ళిపోయాక ప్రనూష చైతన్యవైపు చూసి నవ్వింది “బ్రతికించారు. పది నిమిషాల నుంచీ తింటున్నాడు” చైతన్య నవ్వలేదు. “నిన్నింకా అతడు ఏం అడిగాడు?” అన్నాడు.
“లోకాభిరామాయణం.. మా కుటుంబ విషయాలు వగైరా…” తేలిగ్గా అంది ప్రనూష. “ఏదో ఒక మిషమీద మరి కాసేపు కూర్చోవాలని అతడి ఇంటరెస్టు.”
“నా కెందుకో అతడిని చూస్తూంటే అలా అనిపించటంలేదు. ఒక అనుమానాన్ని తీర్చుకోవటం కోసమో, లేకపోతే అంతా తెలిసి, నిన్ను ఆట పట్టించటం కోసమో నీ చుట్టూ తిరుగుతున్నాడని నా ఉద్దేశ్యం.”
“అలా అనుమానంతో వచ్చినవాడు ఇంతసేపూ ఎందుకు వూరుకుంటాడు? మనల్ని చూసిన వెంటనే నా పాస్‌పోర్టు పరీక్ష చేస్తే అసలు విషయం తెలిసిపోతుందిగా అంది.
వాళ్ళు బయలేరేముందు ప్రనూష పాస్‌పోర్ట్‌లో తండ్రి పేరు మారేలా చేద్దామన్నాడు చైతన్య. ప్రనూష అక్కర్లేదండి. ఎక్కడో వున్న అజ్మరాలీకి తన పాస్‌పోర్ట్ వెతికే అవసరంగానీ, దాన్ని చూసి తనెవరో నిర్ధారించుకునే అవసరంగానీ రాదనుకుంది. ఆ విషయమే అతడితో వాదించింది. అప్పట్లో చైతన్యకి ఆమె వాదన కరెక్టనిపించింది. నిజంగా అజ్మరాలీ ఆమెను గుర్తుపడితే ఇక పాస్‌పోర్ట్ పరీక్షచేసే అవసరమే అతడికి లేదు. గుర్తుపట్టకపోతే పాస్‌పోర్ట్ తనిఖీ చేసే ఆలొచనే అతడికి కలగదు.
వాదన వరకూ ఇది బాగనే వుందిగానీ-
ఎక్కడో ఏదో తెలియని ఇబ్బంది!
అతడా సాయంత్రం వరకూ ఆ ఆలోచనతోనే కొట్టుమిట్టాడాడు. ఆ సాయంత్రం అతడు హోటల్‌నుంచి బయటకు వచ్చి పబ్లిక్ ఫోన్‌నుంచి హోటల్‌కి ఫోన్ చేశాడు.
భారతదేశంలో ప్రనూష అతడితో ఈ పని గురించి చెప్పినప్పటి నుంచీ అతడు సిస్టమాటిక్‌గా కొన్ని అభ్యసించాడు. మంచులో నడవటం నుంచీ మిషన్‌గన్ ఆపరేషన్ వరకు అందులో వున్నాయి. అలాంటి వాటిలో ఒకటి “ఉర్దూ” స్వచ్చంగా మాట్లాడటం.
అదే ఇప్పుడు అతడికి ఉపయోగపడింది. అజ్మరాలీ పోలికవున్న అధికార స్వరంతో అతడు హొటల్‌కి ఫోన్ చేసి “ఎవరూ ఆపరేటరేనా?” అని అడిగాడు.
“అవును సార్” అట్నుంచి వినిపించింది.
“హోటల్ నుంచి బయటకు వెళ్ళే ఫోన్‌కాల్స్ మీదా, కొన్ని గదులకు వచ్చే కాల్స్‌మీద నిఘావేసి వుంచమని చెప్పాం కదా.”
“అవును సార్”
“ఏమైనా కాల్స్ వెళ్ళినాయా?”
“లేదు. ఆమె ఎవరికీ ఫోన్ చేయలేదు. ఆమెకు ఏ ఫోనూ రాలేదు.” చైతన్యకి భూమి కంపిస్తున్నటు అనిపించింది.
“ఏ గదిని ‘వాచ్’ చేయమన్నానో గుర్తుందిగా.”
“ఉంది సార్. ప్రనూషది. 314 గది.”
చైతన్య నుదుట చెమట పట్టింది. బింకం సడలకుండా ఆఖరి ప్రశ్న అడిగాడు “నేనీ విధంగా సూచనలు ఇచ్చినట్లు ఎవరికీ తెలియనివ్వకు. ఇంతకీ నేనెవర్ని మాట్లాడుతున్నానో తెలుసుగా?’
“తెలుసు. అజ్మరాలీ సాబ్.”
చైతన్య ఫోన్ పెట్టేశాడు.
అజ్మరాలీ ప్రనూషని గుర్తుపట్టేశాడని అర్థమైపోయింది. అంతకు ముందురోజు స్టేజిమీద ప్రోగ్రాం ఇస్తున్నప్పుడే అతడు ఆమెని గుర్తుపట్టి హొటల్ వారికి ఇన్‌స్ట్రక్షన్ ఇచ్చి వుంటాడు.
పులి మేకను చంపేటప్పుడు, ఆ మేక ఇక ఎటు వెళుతోంది నిశ్చయించుకున్నాక వెంటనే చంపకుండా దానితో ఆడుకుంటుంది!!!
ఆ విధంగా ప్రనూషతో ఆడుకోవటం మొదలుపెట్టాడేమో!
ఆ ఆలోచన వచ్చేసరికి చైతన్య మరి ఆగలేదు. ఆఘమేఘాలమీద హోటల్‌కి బైలు దేరాడు. అతడు ఫోన్‌చేసిన పబ్లిక్‌బూత్ హోటల్‌కి కాస్త దూరంలోనే ఉంది కాబట్టి టాక్సీరాదు. అతడు నడవవలసి వచ్చింది. దాదాపు పరుగెత్తాడు. విచిత్రంగా చూసే జనాన్ని పట్టించుకోలేదు. గడుస్తున్న ప్రతి నిమిషమూ ప్రనూషని మరణానికి దగ్గరగా చేరుస్తున్నట్లు ఫీలయ్యాడు.
అతడు హోటల్ దగ్గరికి చేరుకునేసరికి హోటల్ పోర్టికోలో రెండు మిలటరీ వ్యాన్‌లు, రెండు కార్లు వున్నాయి. అతడి ట్రూప్ అప్పటికే వ్యాన్ ఎక్కి అతడికోసం ఎదురుచూస్తూ వుంది. కార్లో అతడి తల్లికూర్చుని వంది. లక్ష్మి అతడి దగ్గరికి వస్తూ, “రండి మీ కోసమే వెయిటింగ్” అంది.
అతడు అదుర్దాగా, “ప్రనూష ఏది?” అని అడిగాడు.
“అజ్మరాలీగారు ఆయన కార్లో తీసుకెళ్ళారు”
చైతన్య వెన్ను జలదరించింది.
 
                                                                    * * * 
గంటకి వంద కిలోమీటర్ల వెగంతో కారువెళ్తోంది. అజ్మరాలీ డ్రయివ్ చేస్తున్నాడు. ప్రక్కనే ప్రనూష కూర్చుని వుంది. మొహంనిండా కూలింగ్ గ్లాస్, తలకి స్కార్ఫ్.
ఆమెకి ఈ పరిస్థితి నుంచి ఎలా బయటపడాలో అర్థంకాలేదు. మరుసటిరోజు ఆర్మీ కాంప్‌లో డాన్స్ ప్రోగ్రాం వుందంటే- అందరితో కలిసి బయల్దేరవచ్చు అనుకుంది. ఆ సాయంత్రమే అజ్మరాలీ ఇలా వావానాలు ఏర్పాటుచేసి తమని తీసుకు వెళతాడని ఊహించలేదు.
అందులోనూ తనని ప్రత్యేకంగా, “ఓంటరిగా కారులో బయల్దేర తీస్తాడని అనుకోలేదు. ఎన్ని అభ్యంతరాలు చెప్పినా వినిపించుకోలేదు. రోడ్డు కిరువైపులా చెట్లు, పొలాలు, సరిహద్దువైపు వెళుతోంది కారు. దాదాపు నాలుగు గంటల ప్రయాణం.
అజ్మరాలీ మిలటరీ డ్రస్‌లో వున్నాడు. కారు బయలుదేరి నప్పటినుంచీ ఆపకుండా మాట్లాడుతున్నాడు. ఆమె జవాబు చెప్పటం లేదు. “ఏమిటి? మీ వాళ్ళు రావటం లేదే అని కంగారుపడుతున్నావా? వాళ్ళే వస్తారులే” అంటూ నవ్వేడు.
“అటువంటిదేమీ లేదు.”
“టీ తాగుతావా?”
“ఊహూ”.
“వెనుక సీట్లో ఫ్లాస్క్ వుంటుంది పోసివ్వు.”
ఆమె వెనుతిరిగి ఫ్లాస్క్ తీసుకుంది. అలా తిరిగినప్పుడు అతడి దృష్టి తన కడుపు ముడతమీద నిలిచినట్టు ఆమె గుర్తించీ, గమనించనట్టు వుండిపోయింది. అతడు కారు వేగం తగ్గించాడు. తగ్గిస్తూ అన్నాడు- “మీ దేశం అమ్మాయిలంటే నాకు చాలా ఇష్టం. సై అంటే సై అనేట్టూ వుంటారు. కాస్త పొగరు కూడ వుంటుంది. ఆడాళ్ళకి ఆ మాత్రం పొగరుండటం మొగాడికి చాలా బావుంటుంది. ముఖ్యంగా నాలాంటి సైనికాధికారికి.”
ఆమె జవాబు చెప్పలేదు.
“కొన్ని సంవత్సరాల క్రితం ఒకమ్మాయి కలిసింది. మీ దేశం అమ్మాయే. భలే పొగరులే. నన్ను చంపుతానని చాలెంజ్ చెసింది. పాపం ఎక్కడుందో?”
కారు రోడ్డుపక్కకి తీసి ఆపుచేశాడు.
బెల్టులోంచి పిస్టల్ తీశాడు.
ప్రనూష పిడికిళ్ళు బిగించింది.
ఎలాగూ మరణం తప్పనప్పుడు పోరాడి చావడం మంచిది. కానీ ఒక్కటే విచారం. తన ప్రతిజ్ఞ తీరకుండానే మరణించవలసి వస్తోంది.
ఆమె ఆలోచనలో వుండగానే అతడు పిస్టల్‌ని ఇద్దరిమధ్య సీట్లో పెట్టాడు. కారు దిగుతూ, “ఇప్పుడే వస్తాను జాగ్రత్త. పిస్టల్ లోడైవుంది” అంటూ చెట్టు వెనక్కి వెళ్ళాడు. ఒక్క సారి బరుపు తొలగినట్టు ఆమె తేలిగ్గా ఊపిరి పీల్చుకుంది.
అతడికి తనమీద అనుమానం లేదు. అది ఋజువైంది. అంతే చాలు అనవసరంగా చైతన్య ఏమేమో అలోచించి కంగారు పడ్డడ్. తనమీద ఏ అనుమానమూ లేదు కాబట్టి అజ్మరాలీ ఇలా తన దగ్గర పిస్టల్ వదిలేసి వెళ్ళగలిగాడు.
పిస్టల్ ఆలోచన వచ్చేసరికి ఆమె దృష్టి అతడు వెళ్ళిన వైపు పడింది. చెట్టు వెనుకనుంచి అతడి కాళ్ళు కనపడుతున్నాయి.
మళ్ళీ పిస్టల్‌ని చూసింది.
దాన్ని చేతుల్లోకి తీసుకుంటే…
అతడు వస్తూండగా వరుసగా మూడు గుళ్ళు… అంతే.
తన శపధం నెరవేరుతుంది! తన తల్లిదండ్రుల మరణానికి తగిన జవాబు చెప్పగలుగుతుంది.
పెద్ద కష్టం కూడా కాదు. కార్లో అత్యాచార ప్రయత్నం చేస్తూ వుండగా, చంపేనని చెప్పవచ్చు. బుల్లెట్స్ పేల్చి ఇట్నుంచి ఇటే భారత రాయబారి కార్యాలయానికి వెళ్లటమే! అక్కడ ఆశ్రయం దొరుకుతుంది. ఆ తర్వాత భారతదేశం వెళ్ళిపోవచ్చు.
అతడు బెల్టు సర్దుకుంటూ వస్తున్నాడు.
ఆమె చెయ్యి పిస్టల్‌వైపు సాగబోయి… ఆగిపోయింది.
తను పిస్టలు పేలిస్తే…
మరిక చైతన్యకి అతని తండ్రిని విడిపించుకునే దారే వుండదు. అన్ని దార్లూ మూసుకుపోతాయి. ఈ వార్త పేపర్ల కెక్కగానే అందరి దృష్టి ఇటే కేంద్రీకృతమవుతుంది. చైతన్యా, అతడి తల్లీ వెలుగులోకి వస్తారు. ఇంతవరకూ సజావుగా జరిగిన ప్లాన్‌ని తన స్వార్థంకోసం పాడు చేసినట్టు అవుతుంది.
“అజ్మరాలీ కనపడగానే చంపేస్తాను” అని ఒకప్పుడు అన్నది తనే! కానీ ఇప్పుడు అనలేదు.
ముందు చైతన్య ఆశయం నేరవేరాలి! తర్వాత తనది!!
ఆ ఆలోచన రాగానే ఆమె తన చేతిని వెనక్కి తీసుకుంది. అజ్మరాలీ వచ్చి కారెక్కాడు. పిస్టలు తీసి బెల్టులో పెట్టుకోబోతూ ఆగి “నీకు బాతుమాంసం అంటే ఇష్టమేనా” అని అడిగి ఆమె సమాధానం కోసం ఆగకుండానే దూరంగా పొలం పక్క కాలువలో ఈదుతున్న బాతుకేసి గురిచూసి పిస్టల్ పేల్చాడు.
అది పేలలేదు.
ఆమె పళ్ళు బిగపట్టి చూస్తోంది. అతడు కూడా అర్థంకానట్టు పిస్టల్ విప్పి చూసి బిగ్గారగా నవ్వాడు. “చూసేవా నాది ఎంత మరిమరుపో! లోపల గుళ్ళు పెట్టడం మరిచిపోయాను” అంటూ కారు స్టార్ట్ చేశాడు.
ఆమె ఇంకా దిగ్భ్రమనుంచి తేరుకోలేదు.
ప్రమాదం ఎంతలో తప్పిపోయిందో తల్చుకుంటే ఆమె చేతులు వణకసాగాయి. తొందరపడి పిస్టల్ పేల్చి వుంటే ఈ పాటికి మృత్యుముఖంలో వుండేది.
కారు వేగం పుంజుకుంది.
ఆమె సీటు వెనక్కి తలవాల్చి భారంగా విశ్వసించి, నిశ్చింతగా కళ్ళు మూసుకుంది.
ఆ నిశ్చింత తాత్కాలికమని ఆమెకి అరగంట తరువాత తెలిసింది.
 
*                                  *                                  *
 
తన మిగతా ట్రూప్‌తో ఆర్మీ క్యాంప్ చేరుకునే వరకూ చైతన్య కంగారుగానే వున్నాడు. ఏ వార్త వినవలసి వస్తుందో అని గాభరాపడుతూ వున్నాడు.
అజ్మరాలీ కారులో ప్రనూష వెళ్ళిన అరగంటకి చైతన్య అక్కడికి చేరుకున్నాడు. ఒక ఆర్మీ బిల్డింగ్ వాళ్ళకి విడిదిగా యిచ్చారు. లోపలి గదిలో ప్రనూష కనపడగానే తేలిగ్గా ఊపిరి పీల్చుకున్నాడు.
“ఏం జరిగిందో తెలుసా?” అంటూ హుషారుగా చెప్పబోతున్న ప్రనూషని కళ్ళతోనే వారించి బయటకి తీసుకొచ్చాడు. చుట్టూ ఎవరూ లేరని నిశ్చయించుకున్నాక అన్నాడు-“ఆ బిల్డింగ్‌లో మనం ఏం మాట్లాడుతున్నామో వినటంకోసం రహస్యంగా మైక్రోఫోన్‌లు అమర్చి వుంటారని నా అనుమానం.”
“ఎందుకా అనుమానం?”
“నువ్వేవరో అజ్మరాలీకి తెలిసిపోయింది” అంటూ హోటల్‌లో ఆమె ఫోన్ ట్రాప్ చేయబడిన విధానం గురించి చెప్పాడు. ఆమె మొహం తెల్లగా పాలిపోయింది.
“నేను ప్రనూషనని అతడికి తెలిసిపోయిందా?” స్వగతంగా అనుకుంది. “మరి ఆ పిస్టల్ అలా ఎందుకు వదిలాడు?”
“పిస్టల్ వదలటం ఏమిటి?”
ఆమె కార్లో జరిగిన సంఘటన గురించి చెప్పింది. “నన్ను అనుమానించినవాడు కార్లో నా పక్కనే తన పిస్టల్ ఎందుకు వదిలి వెళతాడు?”
“అనుమానించాడు కాబట్టే పిస్టల్ వదిలి వెళ్ళాడు” అన్నాడు చైతన్య. “అందులో గుళ్ళు లేవని అతడికి ముందే తెలిసి వుండవచ్చు. నువ్వా పిస్టల్ పేల్చటానికి ప్రయత్నించి వుంటే ఆట పట్టించినట్టు నవ్వుకునేవాడు.”
“మైగాడ్!నేనిదంతా ఆలోచించలేదు” అంది ప్రనూష.
“బహుశా అతడికి నీతో ఇలా ఆడుకుంటూ వుండటం ఒక సరదాగా వుందనుకుంటాను. నువ్వు ఇబ్బంది పడేకొద్దీ అతడు సంబర పడతాడు.”
“ఎంతకాలం?”
“ఇంకో రెండు రోజులు”.
“ఆ తరువాత?”
“ఆ తరువాత మనం ఎవ్వరం ప్రాణాలతో మిగలమని నా ఉద్దేశ్యం. మనం ఇక్కడ ప్రోగ్రామ్స్ ఇచ్చి వెళ్ళే ఈ రెండు రోజుల్లో ఏదో ఒక క్షణం మనకి ముప్పు తప్పదు. ఇదంతా అతడి సామ్రాజ్యం. పదిమంది మనుష్యుల్ని పిట్టల్ని కాల్చినట్టు కాల్చి పారేసినా ఇక్కడ అతడిని ప్రశ్నించే అధికారం ఎవ్వరికీ లేదు. కాబట్టి మనం వెళ్ళేలోపులోనే ముప్పు తప్పదంటున్నాను”.
“మరెందుకు ఇంత తెలివితక్కువ ప్లాన్ వేసి ఇలా చిక్కుకు పోయాం?” తప్పు అతడిది అన్నట్టుగా అంది ప్రనూష.
“అతడిని నువ్వు చంపాలనుకున్నావు. ఏ ప్లాన్ వేసినా ఏదో ఒక టైమ్‌లో అతడికి ఎదురు పడకపోవు. ఇక అందులో తెలివితక్కువతనం ఏముందు? నువ్వు కార్లో అతడితోపాటు వెళుతున్నప్పుడు ఏదో ఒక ఆయుధంతో అతడిని చంపేస్తే నీ పగ చల్లారేదిగా.”
“మీ గురించే ఆలోచించాను.”
“థాంక్స్!” అన్నాడు చైతన్య. “నా గురించి వదిలిపెట్టు. నీ శపథం నేరవేరటానికి ఇంకో ప్లాన్ ఏదైనా వుందా?”
ఆమె జవాబు చెప్పలేదు. అతడు వివరిస్తున్నట్లు అన్నాడు. “మనిషి ఆలోచనా విధానం అతడు కష్టాల్లో వున్నప్పుడే బయటపడుతుంది. అప్పుడే బ్యాలెన్స్‌డ్‌గా వుండాలి! అతడి చక్రబంధంలో మనం ఇరుక్కుపోయాం అని తెలియగానే నువ్వు కంగారుపడ్డావు. మనం తప్పుచేశామేమో అని నిందించసాగావు. కానీ దీన్నీ వేరే కోణంలోంచి ఆలోచించు, మనం ఇంత తొందరగా అతడిని కలుసుకుంటామని కలలో కూడా ఊహించామా? ఇంత తొందరగా ఆ జైలు దగ్గరికి వెళ్లగలుగుతామని అనుకున్నామా? లేదే! అన్నీ ఇంత బాగా జరుగుతున్నాయంటే దానికి మన ప్లానే కారణం. నువ్వు అజ్మరాలీని చంపే వీలువుండే కేవలం నా గురించే ఆలోచించి వదిలేశానన్నావు! అసలీ ప్రోగ్రాంలో నువ్వే లేవనుకో! అజ్మరాలీ నా మీద ఏమీ అనుమానం వచ్చేది కాదుగా. అతడి క్యాంప్‌కి నిరాఘాటంగా నేను నా తల్లితో సహా వచ్చేవాడిని కదా. కాబట్టి నేను చెప్పేదేమిటంటే కాస్త కష్టం రాగనే తప్పంతా అవతలివాళ్ళ మీదకు తోసేసే సాధారణ మనస్తత్వం నీది కాదనుకుంటున్నాను. నా నమ్మకం నిలబెట్టు” అన్నాడు.
ఆమె అతడివైపే నిమిషం కన్నార్పకుండా చూసి “ఐయామ్ సారి!” అంది మనస్పూర్తిగా.
ఇదరూ తిరిగి భవంతివైపు నడవసాగారు. అతన్నాడు. “రేపు సాయంత్రంవరకూ మనకి ఏ ప్రమాదమూ రాకపోవచ్చు. ఈ లోపులో ఒక రకంగా నువ్వు నీ ప్రాణాలు రక్షించుకోవచ్చు.”
“ఎలా?”
“రాత్రికి రాతే కార్లో వెనక్కి వెళ్ళిపోయి తెల్లవారేసరికల్లా విమానాశ్రయం చేరుకోవటం ద్వారా! నువ్వేమయ్యావో మాకు తెలీదని చెపుతాం. తనని చూసి బెదిరిపోయావని అజ్మరాలీ అనుకుంటాడు.”
“నేనా పని చచ్చినా చేయను. అజ్మరాలీని చంపే ఇక్కడి నుంచి ప్రయాణం. ఆ ప్రయత్నంలో నేను మరణించినా సరే.”
చైతన్య నవ్వి, “ఊరికే అన్నాన్లే నీ పట్టుదల ఏమిటో తెలుసుకోవాలని” అన్నాడు.
ఇద్దరూ మెట్లు ఎక్కుతూ ఆ సంభాషణ ఆపుచేశారు.
 
 
                                     * * * 
 
 
ఆ రోజు ప్రోగ్రాం సైనికులకోసం, మరుసటిరోజు సైనికధికారుల కోసం, మొత్తం రెండు ప్రోగ్రాంలు.
ప్రోగ్రాం చాలా బాగా జరిగింది. అది అయ్యాక అజ్మరాలీ కాక్‌టైల్ పార్టి యిచ్చాడు. చైతన్య తల్లి రాలేదు. మిగతా ట్రూప్ అంతా హాజరయ్యారు. చాలామంది సైనికాధికారులు కూడా వచ్చారు. అంత కోలాహలంగా వుంది.
చైతన్య ఒక విషయం గమనించాడు. అజ్మరాలీ క్రితంలోలా ప్రనూష చుట్టూ తిరగటంలేదు. ఆమె గురించి ఇక తెలుసుకోవలసిందేమీ లేనట్టు  నిర్లక్ష్యంగా వున్నాడు.
ప్రస్తుతం అతడు లక్ష్మితో సంభాషణలో పడ్డాడు.
పచ్చటి దీపపుకాంతిలో లక్ష్మి మెరిసిపోతూంది. ఇంతవరకూ ఆ దృష్టితో చూడలేదు కాబట్టి చైతన్యకి ఆ విషయం తెలియలేదు. అతడికి తెలియని విషయం మరొకటి కూడా వున్నది.
అంతవరకూ లక్ష్మికి జీవితంలో బాధలు మాత్రమే తెలుసు. చైతన్య తల్లి ఆ అమ్మాయిలో కొత్త ఆశలు రేపింది. ఆ ఆశలు ఆమెలో కొత్త అందాన్ని రేపాయి.
అజ్మరాలీ ఆమెతో విడవకుండా మాట్లాడుతున్నాడు. అక్కడికి డాక్టర్ పాల్ కూడా చేరాడు. అజ్మరాలీ వేసిన జోక్‌కి లక్ష్మి విరగబడి నవ్వుతూంది. చైతన్య మనసులో అస్పష్టమైన చిరాకు. అది కేవలం చిరాకేనా.. కాస్త కోపం, మరికాస్త ఈర్ష్య.. తన మనిషి… తన శత్రువుతో కలిసి నవ్వటం- అయినా ఆమెకి తెలీదుగా అజ్మరాలీ తన శత్రువని- కానీ ఎందుకు తనకిలాంటి ఈర్ష్యలాంటి ఫీలింగు?
లక్ష్మి చుట్టూ చేయివేసి అజ్మరాలి ఆమెని డిన్నర్ టేబుల్ దగ్గరకు తీసుకువెళ్ళాడు.
చైతన్యకి ఏదో తెలియని విసుగు!
కాస్త డబ్బుకోసం ఆమె త్తన భార్యగా నటించినపుడే ఆమె మీద చులకన భావం కలిగింది. తన జాలికథ కమనీయంగా చెప్పుకుని తల్లిదగ్గర సానుభూతి సంపాదించింది. మరి ఇప్పుడీ సైనికాధికారితో చిరునవ్వులు చిందిస్తోంది.
అతడు ఆలోచనల్లో వుండగానే డిన్నర్ పూర్తయింది. ఒక్కరొక్కరే వెళ్ళిపోతున్నారు. అజ్మరాలీ లక్ష్మితో కలిసి చైతన్య దగ్గరికి వచ్చాడు. “మీ లక్ష్మి మా ఆవరణ అంతా చూస్తానంటోంది. వెళదాం రండి” అన్నాడు.
“నేనెందుకు?” అన్నాడు చైతన్య విసుగ్గా.
“మీర్రాకపోతే తను రానంటూంది. ఈ ట్రూప్‌కి లీడర్ మీరు కదా! రండి వెన్నెల్లో ఆరుబయట ఆడపిల్లతో షికారు బావుంటుంది” అంటూ బయల్దేర తీశాడు.
తలవొంచుకుని నడుస్తూన్న లక్ష్మి ఒకచోట ఆగి “అదేమెటి?” అంది.
“యుద్ధఖైదీల జైలు…” అని బిగ్గరగా నవ్వుతూ “మీ దేశం వాళ్ళే” అన్నాడు.
“అది చూపించరా?” గోముగా అడిగింది. చైతన్య విభ్రమంతో ఈ సంభాషణ వింటున్నాడు.
“ఇంత రాత్రపుడా.. రేపు వెళదాంలే.”
“ఊహూ. ఇప్పుడే చూడాలి” అంది అతడి మోచేతిని తన వేళ్ళతో సుతారంగా తాకుతూ. యుద్ధభూమిలోనైనా స్త్రీదే కధా విజయం.
“సరే-” అన్నాడు అజ్మరాలీ.
చైతన్య ఇంకా దిగ్భ్రాంతి నుంచి తేరుకోలేదు! ఏదో కలలో నడుస్తున్నవాడిలా వారివెంట నడిచాడు.
“తలుపు తెరువ్” అధికార యుక్త కంఠంతో అడిగాడు అజ్మరాలీ.
సెంట్రీ తలుపు తెరవగానే ముగ్గురూ లోపల ప్రవేశించారు. లోపల విశాలమైన మైదానం వెన్నెలలో మెరుస్తూంది. దూరంగా పొడవాటి సెల్స్ వున్నాయి. వరండా చివర్లు చీకట్లో కలిసిపోయి మరింత పొడవుగా భయంకరంగా కనపడుతున్నాయి.
దాదాపు పావుగంటసేపు ఆ ఆవరణ అంతా చూపించాడు. అర్థరాత్రి కావొస్తూండడంతో ఖైదీలందరూ సెల్స్‌లో నిద్ర పోతున్నారు. అంతా, చీకట్లో అసలు ఆ జైలులోకి ప్రవేశం దొరకటం దుర్లభం. కానీ వచ్చింది సైనికాధికారి కావటంతో ఎవరూ ఎదురు చెప్పటం లేదు.
అంతా తిరిగి వస్తూండగా ఒకచోట అజ్మరాలీ ఆగాడు. “మీతో పాటు ఇస్మాయిల్ అనే ఒక యుద్ధ ఖైదీ వచ్చాడే- అతను కూడా ఒకప్పుడు ఇక్కడే అదిగో ఆ సెల్‌లోనే వుండేవాడు. మేము దయతల్చి తిరిగి మీ దేశానికి అప్పగించాం” గర్వంగా అన్నాడు.
ఆ సెల్‌వైపు చూస్తూ “ఆయనెవరు? ఇంత అర్థరాత్రి ఇంకా మెలకువగా వుండి ప్రార్థన చేస్తున్నాడు” అని అడిగింది.
“అతని పేరు జగదీష్ ప్రసాద్”.
అజ్మరాలి మాటలు పూర్తికాలేదు. అంతా తొందరగా వస్తుందని ఊహించని క్షణం – భావమై -అనుభవమై అంటార్కిటికా పవనం ఘనీభవించి గ్రీష్మ తాపంతో ఉడికిపోతున్న సహారాని చుట్టుముట్టినట్లు విరుద్ధభావ సంచలనంతో కదిలిపోయి చైతన్య అటు చూశాడు.
సెల్ పైనున్న గవాక్షంగుండ ఏటవాలుగా పడే వెన్నెల కిరణం మధ్యలో పద్మాసనం వేసుకుని కూర్చుని వున్నాడు తన తండ్రి!
పాతిక సంవత్సరాల ఒంటరితనాన్ని మెడిటేషన్‌తో గెల్చే ప్రయత్నంలో ఋష్యత్వాన్ని సిద్ధించుకున్న తండ్రిని అతడు అర్థ్రనయనాలతో చూశాడు. చేతులు సాచి ముందుకు పరుగెత్తి సెల్ తాళాలు బ్రద్ధలు కొట్టి తండ్రిని కౌగిలించుకున్న భావన. ఎవరి కోసమైతే ఇన్నివేల మైళ్ళు ప్రయాణించి వచ్చాడో – ఎవర్ని ఈ జైలు బంధాలనుంచి విముక్తి చేసి తన తల్లి నుదుట కుంకుమగా దిద్దాలనుకున్నాడో –  ఆ వ్యక్తి అతికష్టం మీద నిగ్రహించుకున్నాడు.
“ఇక వెళదామా” అజ్మరాలీ మాటలకు తెప్పరిల్లి చైతన్య కదిలాడు. ముగ్గురూ వెనక్కి బయల్దేరారు. వాళ్ళిద్దరూ మాట్లాడుకుంటూ నడుస్తున్నారు. ఇంకా ఆ భావోద్వేగం చైతన్యని వదల్లేదు. నిద్రలో నడుస్తున్నట్టే కదుల్తున్నాడు.
“గుడ్‌నైట్” అని చెప్పి అజ్మరాలీ వెళ్లిపోయాడు.
అతడు లక్ష్మితో కలిసి తమ విడిదివైపు నడుస్తూ వుండగా లక్ష్మి అడిగింది. “ఎలా వున్నారు మీ నాన్నగారు?”
పక్కలో విస్ఫొటనం చెందినట్లు అదిరిపడ్డాడు. కళ్ళముందు నక్షత్రాలు కదులుతూ వుండగా “నీకు.. నీకు నా తండ్రి గురించి ఎలా తెలుసు?” అన్నాడు తడబడుతూ.
“మిమ్మల్ని మీ తండ్రిగారితో కలవటం కోసమే నేను ఇదంతా చేశాను చైతన్యబాబూ” అంది తలవంచుకుని.
అతడింకా అయోమయావస్థ నుంచి తేరుకోలేదు. విశ్వమంతా తనచుట్టూ గిర్రున తిరుగుతున్నట్టు అనిపించసాగింది.
“నా తండ్రి గురించి నీకెవరు చెప్పారు?”
“మీ అమ్మగారు చెప్పారు.”
“మైగాడ్” గొణుక్కున్నాడు. కసి, కోపం, నిస్సహాయత.
“మీరెంతో రహస్యంగా వుంచుదామనుకున్నది నాకు తెలిసిందని బాధపడుతున్నారా?”
“నీతోపాటు ఎందరికి తెలిసిందా అని.”
“నా ఒక్కదానికే…” అన్నదామె. “మీరు ఇస్మాయిల్ని నమ్మినట్టే మీ అమ్మగారు నన్ను నమ్మారు. మనిషిని మనిషి నమ్మటానికి అంతర్జాతీయ నిబంధనలు ఏమీ లేవుగా.” అతడు అప్రతిభుడై ఆమెవైపు చూశాడు. ఆమె ఇంకా తలదించుకునే వుంది.
“రాముడికి ఒక చిన్న ఉడుత సాయం చేసినట్టు నేను మీకేమి చేయగలనా అని ఇంతకాలం ఆలోచించాను. మన ట్రూప్‌లో నేను ఏకాకిగా వుండటం చూసి డాక్టర్ పాల్ చొరవ తీసుకున్నా సహించాను. అజ్మరాలీ నా మీద చెయ్యివేసినా సహించాను. అంతేకాదు, సంతోషించాను కూడా. డబ్బుకోసం కెమెరా ముందు నటించే ఎగస్ట్రా ఆర్టిస్టుని! కాస్త బెదిరిస్తే మీ భార్యగా కూడా నటించటానికి సిద్దపడ్డ జూనియర్ నటిని!!! అజ్మరాలీతో స్నేహం నటిస్తే నేను కొత్తగా కోల్పోయేదేమీ లేదుకదా. ఈ రోజు పార్టీలో అజ్మరాలీతో నా ప్రవర్తన చూసి మీరు నన్ను అసహ్యించుకుంటారని నాకు తెలుసు. “ఒకప్పుడు ఈమెనేనా నా హీరోయిన్‌ని చెయ్యాలనుకున్నది” అని ఏవగించుకుంటారని కూడా తెలుసు. కానీ నా ఉద్దేశ్యం ఒక్కటే, మీరూ, మీ అమ్మగారూ అంత అభిమానం నా మీద చూపించినందుకు- నేను మీకు కొద్దిగానైనా సాయపడాలని. మీ తండ్రిగారు ఎవరో, ఎక్కడున్నారో మీరు స్వయంగా చూస్తే మంచిదని! అందుకే అజ్మరాలీని ఆ యుద్ధఖైదీల సెల్స్ చూప్పించమని కోరాను. అతడి చేతల్నీ, చేతుల్నీ సహించాను. నాకు చాల సంతోషంగా వుంది చైతన్యగారూ! స్నేహం, ప్రేమ, అప్యాయత అన్న మూడు గీతలు రాముడి చేతివేళ్ళలా మనసుని స్పృశించనంత సంతృప్తి.”
ఆమె చీకటిలో నెమ్మదిగా నడిచి వెళ్ళిపోయింది.
అతడలాగే శిలాప్రతిమలా వుండిపొయాడు.
 
ఇంకా ఉంది….

రచన: సూర్యదేవర రామ్మోహనరావు                                
suryadevaranovelist@gmail.com
http://www.suryadevararammohanrao.com/ 
 

తలకోనలోని మృతసంజీవని ప్రయోగశాల…
ఆస్ట్రేలియన్ పిల్లి డాలీకి అమర్చిన హార్ట్‌ లంగ్ మెషిన్‌ని తీసేసింది డా.విజేత
దాని బ్రెయిన్ వేవ్ స్టడీగా వుండటంతో ఎంతో సంతృప్తిగా వుందామెకు.
ఆ పిల్లి తన సీట్లో నెమ్మదిగా కదులుతోంది. దానిని అక్కడ నుంచి బయటకు రప్పించడానికి సవ్యసాచి ప్రయత్నిస్తున్నాడు.
“హాయ్ కమాన్! కమాన్! గెటప్…” ఆ పిల్లి ముందు నిలబడి చిటికెలు వేస్తున్నాడతను.
డాలి ఇదివరలోలా ఉత్సాహంగా లేవడం లేదు- దుమకడం లేదు.
దూరంగా నిల్చొని ఆ దృశ్యాన్ని తదేకంగా చూస్తోంది దిశ.
హైదరాబాద్‌లో తన చేతిలోంచి దుముకి పారిపోయిన పిల్లి నిజంగా చనిపోయిందా? నిజంగా చనిపోయిన పిల్లిని డా. విజేత బ్రతికించడం జరిగిందా?
డాలీ ఎంత యాక్టివ్‌గా వుండేదో, దిశకు మాత్రమే తెలుసు.
ఆ పిల్లి సవ్యసాచివైపు, చుట్టూ పరిసరాలవైపు చూస్తున్నా మగతగా చూస్తోంది.
“డా.విజేత! ఈ పిల్లికి ఏదైనా గుర్తుంటుందంటారా?” అని అడిగాడు సవ్యసాచి.
“అంటే జ్ఞాపకశక్తి కోల్పోయిందనా మీ ఉద్దేశ్యం?” అనేక పరీక్షల అనంతరం ఆమె కూడా అదే నిర్ణయానికి వచ్చింది.
కొన్ని బ్రెయిన్ ఆపరేషన్స్‌లో మెటబాలిజం (శరీరంలోని అంగాలు రక్తం వగైరాల పని తీరు) తగ్గించడం కోసం కూల్ చెయ్యడం ఆటోమేటిక్‌గా జరుగుతుంది. అప్పుడు మానిటర్‌పై బ్రేయిన్ తరంగాలు ఫ్లాట్‌గా వుంటాయి. అలా ఫ్లాట్‌గా వుంటే దశలోని చైతన్యరహిత దశ అని అంటారు. కానీ మళ్ళీ రీవార్మ్ చేస్తే అన్నీ సర్దుకుంటాయి.
ఆ బ్రెయిన్ తరంగాలు ఫ్లాట్‌గా మారే దశనే మానవ ప్రపంచంలో మరణంగా భావించడం జరుగుతోంది. మరణం తర్వాత యింకో దశ వుంటుందని, మనిషి ఎప్పుడూ ఊహించకపోవడం వల్ల శవాలని ఇంట్లో వుంచి పరీక్షలు చేయడం అనే ప్రక్రియ జరగలేదు. ఆధునిక మానవుడు తనకు చెందిన ఓ బంధువు మరణిస్తే వెంటనే ఆ శవాన్ని సంప్రదాయ పద్ధతిలో పూడ్చడమో, ఖననం చెయ్యడమో చేసి తన బాధ్యతను దింపేసుకుంటాడు. కానీ ఆదిమ తరగతికి చెందిన కొంతమంది మనుషులు మరణించిన తన సమీప బంధువులు శవాలను యింట్లో వుంచి రక్షించేవారు. శరీరంలోంచి వెళ్ళిపోయిన ఆత్మ మళ్ళీ తిరిగి వస్తుందని వారి నమ్మకం.
అలాగే ఇంటినుంచి స్మశానానికి శవాలను తీసుకెళుతున్న సమయంలో కొన్ని శవాలలో చైతన్యం కలగడం, లేచి మేల్కొనడం, తాము చచ్చిపోయిన మళ్ళీ బ్రతికామని ఆ వ్యక్తులు చెప్పడంలాంటివి గత కొన్ని దశాబ్దాలలొ నిజంగా జరిగిన సంఘటనలు.
“ఈ పిల్లి రెండు మూడు రోజుల్లో లేచి నడుస్తుంది. పరుగెడుతుంది కూడా…” చెప్పింది విజేత కాన్ఫిడెంట్‌గా.
“మెమరీ పవర్ ని ఎలా రికవర్ చేసుకుంటుంది?” అడిగాడు సవ్యసాచి.
“ఇంతకుముందు అది ఏ ఇంట్లో వుండేదో, ఆ వ్యక్తులు కనిపిస్తే… ఆ జ్ఞాపకశక్తి త్వరగా అభివృద్ధి చెందే అవకాశం వుంటుంది…విజేత చెప్పిన మాటలను విని వులిక్కిపడింది దిశ.
డాలీ తనను గుర్తుపడుతుందా?
“దీనికో మంచి పేరు పెట్టాలి డాక్టర్!” అన్నాడు సవ్యసాచి. ఆ సమయంలోనే దిశ ముందుకు నడిచింది.
“డాలీ అని పేరు పెట్టండి డా. విజేత!” సలహా యిచ్చింది దిశ.
“ఏ పేరైనా ఒకటే… ఆ పేరు తన పేరుగా ఆ పిల్లి గుర్తిస్తే చాలు… మన ప్రయత్నం ఫలిస్తుంది” అని చెప్పి… “హలో డాలీ! డాలీ! హౌ ఈజ్ యువర్ హెల్త్… కమాన్ బేబీ” పిల్లి చుట్టూ తిరిగి ముడుచుకుని పడుకున్న దానిని పైకి లేపడానికి ప్రయత్నం చేస్తున్నాడు సవ్యసాచి.
“డాలీ! డాలీ! గెటప్… గెటప్…” సవ్యసాచితో పాటుశృతి కలిపిన దిశ గొంతును గుర్తుపట్టిన డాలీ ముఖం చటుక్కున తిప్పి ఆమెవైపు చూసి తోకాడించింది.
ఆ మార్పును వెంటనే పసికట్టింది డా. విజేత…
“మిస్ దిశా! డాలీ ఇంతకుముందు మీకేమైనా తెలుసా…?!” అని అడిగింది.
ఎందుకో జవాబు చెప్పలేక పోయింది దిశ.
అరగంట గడిచింది
డా. సవ్యసాచి ఎదురుగా వున్న మృతసంజీవని, క్రయోనిక్స్ సంస్థ సభ్యులందరివైపూ చూశాడతను.
అందరి కళ్ళల్లో ఆనందం తొణికిసలాడుతోంది.
డా. విజేత కృషిని అందరూ అభినందిస్తున్నారు.
“మన పరిశోధనా ఫలితాలు మన మధ్యే వుండడం వల్ల వుపయోగం లేదు డా.సవ్యసాచి” డా. వంశీ అన్నాడు.
“అంటే…?
“మన పరిశోధనా ఫలితాలు ప్రపంచానికి తెలియాలి.  చనిపోయిన పిల్లిని మన సంస్థ బ్రతికించగలిగిందని, ఆ పిల్లి ఫోటోను తద్వారా మన పరిశోధనా ఫలితాలు పత్రికల్లో ప్రచురిస్తే…” డా. సమీర్ అన్నాడు.
        “లేదు మిస్టర్ సమీర్! పిల్లిని బ్రతికించడం ద్వారా మనం చేసిన ప్రయోగం గొప్ప విషయం కాదు. ఎందుకంటారా ? అది ఎన్ని గంటలు బ్రతుకుతుందో, ఎన్ని రోజులు బ్రతుకుతుందో మనకు తెలీదు. ఇంకా పరిశోధనలు జరగాల్సి వుంది. ఈ పిల్లిని బతికించగలిగినా, దాని జ్ఞాపకశక్తిని తిరిగి తేలేకపోయాం. అది కూడా చాలా అవసరం. అదే కాకుండా అమెరికాలోని మన సంస్థను స్పాన్సర్ చేస్తున్న సంస్థ అనుమతి లేనిదే మన ప్రయోగాలకు సంబధించిన ఆ విషయాలు బయటకు రావడానికి వీల్లేదు.”
“ఓ.కె. డాక్టర్! మనకిప్పుడు మనుషుల శవాలు కావాలి. ఒక శవాన్ని మనం బ్రతికించగలిగిననాడు మన సిద్ధాంతం నిజంగా ఊపిరి పోసుకున్నట్టు లెఖ్ఖ” చెప్పింది . విజేత పట్టుదలగా.
“ఎస్ విజేత! మనం ప్రస్తుతం శవాల అన్వేషణలోనే వున్నాం. మిస్ దిశ ఆ ప్రయత్నంలోనే వుంది. అదే కాకుండా, అనాధ శవాలను గుర్తుపట్టి, మన సంస్థకు చేర్చడానికి ప్రత్యేకమైన సీక్రెట్ సర్వీస్‌ను నేను ఏర్పాటు చేస్తున్నాను. ఒక వారం రోజుల తరువాత నుంచి మనం మన పరిశోధనల్ని విస్తృతం చేయాలి. అందుకు మీరు ప్రస్తుతం చేస్తున్న వుద్యోగాలను వదిలిపెట్టి, పూర్తి టైం మృతసంజీవని సంస్థలో పని చేయాల్సి వుంటుంది. ఇందుకు మీరందరూ అంగీకరిస్తారని నమ్ముతున్నాను.”
      ఇతరత్రా చేస్తున్న జాబ్స్‌ని వదిలేసి, పూర్తిగా తమ పరిశోధనల్ని, సేవల్ని మృతసంజీవని సంస్థకే కేటాయించడానికి అక్కడి డాక్టర్లు తమ అనుమతిని తెలిపారు.
ఆ మాటకు సవ్యసాచి సంతృప్తిని వ్యక్తం చేశాడు.
అందరూ వెళ్లిపోయాక సవ్యసాచి ఎదుట దిశ మాత్రమే వుంది.
“ఎలా వున్నాయి మా పరిశోధనలు?” అడిగాడు అతను.
“చాల ధ్రిల్లింగ్‌గా వుందీ అనుభవం… నిజంగా చచ్చిపోయిన పిల్లిని విజేత బ్రతికించిందా?” ఆమెకు ఆ విషయం యింకా సందేహంగానే వుంది.
“నమ్మలేకపోతున్నారా! డాలీని శవంగా మీరు చూసి వుంటే ఇప్పుడీ ఆపరేషన్ నిజమని నమ్మేవారు మీరు. అవునా?” నవ్వుతూ అన్నాడు సవ్యసాచి.
“డాలీ గాయపడడం నాకు తెలుసు.. చచ్చిపోవడం నాకు తెలీదు” చెప్పింది దిశ.
ఆ మాటకు ఆశ్చర్యపోయాడతను.
“డాలీ.. ఇంతకుముందు మీకు తెలుసా?” సంభ్రమంగా అడిగాడు సవ్యసాచి.
తనకు డాలీ ఎలా తెలుసో… డాలీ తనని ఎందుకు గుర్తుపట్టడానికి ప్రయత్నం చేసిందో చెప్పింది దిశ.
అది వింటూనే అనూహ్యమైన ఆనందోద్వేగానికి గురుయ్యాడతను. అంటే కొంతలో కొంత జ్ఞాపకశక్తిని కూడా తిరిగి రప్పించటం సాధ్యమేనన్నమాట. ఆ ఆలోచన వస్తూనే సవ్యసాచి పొందిన ఆనందం బహుశా అతని జీవితంలోనే చాల అరుదుదైనది.
చాలా సేపయ్యాక-
“మిస్ దిశా! మీ కార్యక్రమాన్ని మీరెక్కడ నుంచి ప్రారంభించాలనుకుంటున్నారు?” ప్రశ్నించాడు సవ్యసాచి నూతనోత్సాహంతో.
“మన ప్రయోగాలకు మనకిప్పుడు శవాలు కావాలి. లేదా క్రయోనిక్స్ పట్ల నమ్మకమున్న వ్యక్తులైనా కావాలి. అలాంటి వ్యక్తుల్ని పట్టుకోవాలను కుంటున్నాను.”
దిశ అలా చెప్పడం ఆశ్చర్యంగా వుందతనికి.
“క్రయోనిక్స్ సంస్థ పట్ల నమ్మకముండి తాము చనిపోయాక, బ్రతకాలనే కోరికతో మనకు తమ భౌతిక శరీరాలను యిచ్చే వ్యక్తులు వుంటారా?”
“వుంటారు డాక్టర్! పునర్జన్మ మీద నమ్మకమున్న వ్యక్తులుంటారు. వాల్ట్ డిస్నీలాంటి వ్యక్తి సైన్స్ టెక్నాలజీల్ని మాత్రమే విశ్వసించే, వాల్ట్ డిస్నీ 1966 డిసెంబర్ 15న లంగ్ కేన్సర్ ఆపరేషన్ జరుగుతున్న సమయంలో చనిపోయాడు. ఆ తర్వాత ఆయనకు అంత్యక్రియలు జరిగినట్టుగా అనుకున్నారే తప్ప ఆయన శవం ఏమైందో… ఆ విషయాలు ఇప్పటికీ ప్రపంచానికి తెలీవు.
అంటే అప్పటికే ఆయనకు క్రయోనిక్స్ గురించి తెలిసి వుండాలి. తను మళ్ళీ జన్మించాలనే కోరికతో, తన శవాన్ని క్రయోనిక్స్‌గా మార్చుకునే ప్రయత్నం చేశాడని కొంతమంది అంటారు. పైగా వాల్ట్‌ డిస్నీకి భారతీయ ఫిలాసఫీ అంటే చాల ఇష్టం. పునర్జన్మల్ని విశ్వసించినప్పుడు, ఆ నమ్మకంగల మన వాళ్ళని, మన సంస్థపట్ల ఆకర్షింపచేయడం కష్టపడితే జరిగే పననే నా నమ్మకం” అంది దిశ దృఢంగా.
సవ్యసాచి దిశ వైపు దిగ్భ్రాంతిగా ఛూశాడు.
“క్రయోనిక్స్ ఉద్యమానికి సంబంధించి ప్రపంచంలో మొట్టమొదటి సారిగా ఫ్రీజ్ చేయబడిన వ్యక్తి, గ్లెండెల్ ప్రాంతానికి చెందిన ఓ ప్రొఫెసర్. లిక్విడ్ నైట్రోజన్లో పెట్టి ఆ శవాన్ని క్రయోనిక్స్‌గా మార్చారు. వాల్ట్ డిస్నీ చనిపోయిన కొన్ని వారాలకే ఆ సంఘటన జరిగింది. క్రయోనిక్స్‌గా మారిన ఆ వ్యక్తే వాల్ట్ డిస్నీ అని, ఆయన శవం దొరక్కపోవడం వల్ల చాలామంది భావించారు.
కానీ దానికి ఆధారం కానీ, రికార్డు కానీ లేదు. అయితే విచిత్రంగా గ్లెండెల్ ప్రాతంలోనే డిస్నీ సమాధి కూడా వుండడం, పైగా మొట్టమొదటి సారిగా ఫ్రీజ్ కాబడిన వ్యక్తి అక్కడి ప్రొఫెసర్ కావడంతో, ప్రపంచవ్యాప్తంగా ఆ విషయంలో సంచలనం చెలరేగింది.
క్రయోనిక్స్ సంస్థ, క్రయోనిక్స్ మూవ్‌మెంట్ గురించి ప్రపంచానికి తెల్సింది అప్పుడే…” సవ్యసాచి ఎక్కడో ఆలోచిస్తూ అన్నాడు.
“ఒక గొప్ప వ్యక్తి శవాన్ని మనం క్రయోనిక్స్‌గా మార్చి, బ్రతికించ గలిగిననాడే… మన సంస్థ గురించి ప్రపంచానికి తెలుస్తుందంటారు అంతేనా?”
“ఎస్ మిస్ దిశా! యూగాట్ మై పాయింట్… ప్రపంచానికి మన పరిశోధనల గురించి తెలియడం ఒకటే కాదు మన లక్ష్యం. ప్రపంచం విశ్వసిస్తున్న ఒక నమ్మకాన్ని చేధించడం, శారీరక శైధిల్యం వేరు, మృత్యువు వేరు అని చెప్పడం, ఏ వయసువారైనా, ఏ ప్రాణి అయినా, మృత్యువుకు భయపడాలసిన పనిలేదని చెప్పడం-మృత్యువు అనే భయంకరమైన ఒక ప్రమాదం లేదని తెల్సిననాడు- భూగోళంలోని మనుష్యులే కాదు, విశ్వగోళంలో ఆయా గ్రహాల్లో వుంటున్న జీవుల గురించి కూడా మనకు తెల్సుకోడానికి వీలవుతుంది” తన మనసులోని వుద్దేశ్యాన్ని చెప్పి-
“అందుకే మామూలు మనుషుల శవాలు మనకు ప్రయోగాలకు వుపయోగపడితే మన ఫలితాలు విశ్వవ్యాప్తం కావడానికి, ఒక గొప్ప వ్యక్తి శవం వుపయోగపడుతుంది. మిస్ దిశా! నీ శవ అన్వేషణలో ఈ విషయాన్ని నువ్వెప్పుడూ మరచిపోవద్దు.”
క్రయనిక్స్ థీరీని అంచెలంచెలుగా తెల్సుకుంటున్న దిశ మనసులో అంతర్గతంగా చెలరేగుతున్న సంచలనం, ఆమెలో రూపుదిద్దుకుంటున్న స్పష్టమైన లక్ష్యానికి చేరువవుతోంది.
“సీయూ… సార్” సీట్లోంచి లేవబోతున్న దిశ పక్కకు తిరిగి చూసింది.
పక్కన ఎప్పుడు లేచి వచ్చిందో తెలీదు. డాలీ ముందు కాళ్ళతో దిశ కూర్చున్న కుర్చీని పట్టుకోడానికి ప్రయత్నం చేస్తోంది.
  *                                            *                                  *                                  *
ఎవరితోనో ఫోన్‌లో సీరియస్‌గా మాట్లాడుతున్న ప్రతాప్‌సింగ్ లోపలికి వస్తున్న అర్జున్ చౌహాన్‌ని చూసి టక్‌మని లైన్‌ని కట్ చేసి-
“ఆయీయే… ఆయీయే.. భాయి సాబ్! నీ కోసమే ఎదురు చూస్తున్నాను” లేచి చిరునవ్వుతో ఎదురెళ్ళాడు ప్రతాప్‌సింగ్.
ఆ ఫోన్ లైన్‌ని ప్రతాప్‌సింగ్ సడన్‌గా డిస్‌కనెక్టు చెయ్యడం గమనించిన అర్జున్‌చౌహాన్-
ఒక్కక్షణం అతని కళ్ళల్లోకి చూసి-
“పద! లోపలికెళ్ళి మాట్లాడుకుందాం” అంటూ పక్కరూమ్ వైపు నడిచాడతను.
ఇప్పుడే అజనీష్ ఫోను చేశాడు. ఏర్పాట్లన్నీ సక్రమంగా జరిగాయట. రేపు సరిగ్గా..” అటూ ఇటూ చూసి గొంతును తగ్గించి మిగతా విషయాన్ని చెప్పాడు.
“అజనీష్ ఏం చేసినా సిస్టమాటిక్ గా చేస్తాడు. అతగాడిమీద నాకు నమ్మకం వుంది. నాకు నమ్మకం లేనిది…”
“నామీదే అంటావ్! చూడూ… పక్కాగా మనిద్ధరం ఒకమాట అనేసుకుంటే, అనుమానాలు తగ్గుతాయిగా” అన్నడు ప్రతాప్‌సింగ్.
    “అయితే చెప్పు! విశ్వంభరరావు గొడవ రేపటితో వదిలిపోతుంది. అతగాడి మరణవార్త ధృవపడిన మరుక్షణం, పార్టీ నన్ను నాయకుడిగా ఎన్నుకుంటుంది. ఆ తర్వాత..”
“మరి నా సంగతేమిటి నువ్వు పార్టీ లీడర్‌వై పోయి. ప్రైమ్ మినిస్టరై పోతే నాకేంటి లాభం?” ప్రతాప్‌సింగ్ గొంతులో అంతులేని నిరాశ.
“నువ్వు హోమ్ మినిస్టర్ పోస్ట్ తీసుకో. ఈ టర్మ్ ప్రధానిని నేను. నెక్స్ట్ టర్మ్ ప్రధానివి నువ్వు. ఇదే మనిద్దరి మధ్యా అండర్ స్టాండింగ్” అన్నాడు అర్జున్ చౌహాన్.
“అది కాదు అర్జున్‌భాయ్! ప్రధాని పదవికోసం,ఎన్నాళ్ళ నుంచి కలలు కంటున్నానో నీకు తెలుసు. నీ కంటే వయసులో పెద్దవాడ్ని. ఆ పదవి నాకొదిలేయ్. నెక్స్ట్ టర్మ్ నువ్వు తీసుకో. నేను ప్రధానినైనా, పవర్స్ అన్నీ నీవే.. నీ వర్గం వాళ్ళని పువ్వుల్లో పెట్టి చూసుకుంటాను. ఈసారి నాకు నువ్వు అండగా వుండు” అర్జున్‌ చౌహాన్ రెండు చేతులు పట్టుకుని ప్రాధేయపడ్డాడు ప్రతాప్‌సింగ్.
ఒక్కక్షణం ఆలోచనలో పడ్డాడు అర్జున్‌చౌహాన్.
ఒక వ్యక్తిని సీట్లో కూర్చోపెట్టి, ఆ సీట్లోని వ్యక్తిని, సరైన సమయంలో కిందకు లాగేసి, తొక్కెయ్యడం అర్జున్‌ చౌహాన్‌కి వెన్నతో పెట్టిన విద్య.
సీట్లో వుండి అధికారం అనుభవించడంకన్నా సీట్లో లేకుండా అధికారం అనుభవించడంలోనే అసలైన మజా వుంది.
విశ్వంభరరావు మృతి విషయంలో ఎంక్వయిరీలు, గొడవలు ఇవ్వన్నీ చల్లబడేసరికి ఎలాగూ ఆరునెలలు పడుతుంది. అప్పుడు అసమ్మతి బాణం ఎలాగూ వుంది. ప్రతాప్‌సింగ్ సత్తా కూడా తెల్సిపోతుంది. అని ఒక్కక్షణంలోనే ఆలోచించుకున్న అర్జున్‌చౌహాన్ పెదవుల మీద చిరునవ్వును వులుముకుని-
“ఓ.కె.ప్రతాప్‌భాయ్! నీ మాట నేనెప్పుడు కాదన్నాను, విశ్వంభరరావు వ్యవహారం ముగిసాక, మనం అజనీష్‌ని జాగ్రత్తగా చూసుకోవాలి గుర్తుంచుకో” సలహా ఇచ్చాడు అతను.
“మనిద్దరం చేతులు కలిపితే దేశం మన గుప్పిట్లో వుంటుందన్న విషయం తెలుసు” పెద్దగా నవ్వుతూ అన్నాడు ప్రతాప్‌సింగ్.
అర్జున్‌చౌహాన్ ఫోను వైపు నడిచాడు.
అప్పటికి ప్రదాన మంత్రి విశ్వంభరరావు మారుమూల పల్లెకు టూర్‌కు వెళ్ళడానికి సరిగ్గా పదిగంటల సమయం వుంది.
  *                                *                                  *                                  *
మర్నాడు ఉదయం…
సరిగా అయిదూ యాబై అయిదు నిమిషాలు. ప్రధాని రెసిడెన్స్ మంత్రులతోనూ, అధికార, అనధికార ప్రముఖులతోనూ నిండిపోయి వంది.
ముఖ్యమైన పార్టీ సమావేశం యింకా ఇరవై నాలుగ్గంటల్లో జరగాల్సి వుండగా ప్రధాని విశ్వంభరరావు అంతగా ప్రాముఖ్యం లేని ఆంధ్రప్రదేశ్‌లోని ఒక మారుమూల పల్లెటూరుకు వెళ్ళడం ఏంటో ఎవరికీ అంతుబట్టడం లేదు.
విశ్వంభరరావు పర్ననల్ ట్రిప్‌గా అధికారిక వర్గాలు చెబుతున్నా అసమ్మతి వర్గం మాత్రం ఆ విషయాన్ని ససేమిరా నమ్మడం లేదు.
ఆ మారుమూల పల్లెటూరు ప్రధాని వెళుతున్నాడంటే, ఏ అమెరికా నుంచో, రష్యా నుంచో  ఏజెంట్లు అక్కడకు వస్తున్నారేమో! ప్రధాని తన పదవిని నిలుపుకోడానికి అంతర్జాతీయ శక్తుల్ని ఆశ్రయిస్తున్నాడేమో!
రకరకాల ఊహాగానాలు…
రుషికుమార్‌కు కూడా ఏ విషయం అంతుబట్టడం లేదు. ప్రధాని పర్యటన గురించి భారతి కూడా పేదవి విప్పడం లేదు.
ప్రస్తుతం పి.ఎమ్ మానసిక పరిస్థితి ఏం బాగాలేదు. అందుకే ఇలాంటి నిర్ణయాలు తీసుకుంటున్నారేమో …
రుషికుమార్ ఆలోచనలు అంతవరకూ వెళ్లినా, ఎక్కడ ఎలాంటి సిట్యువేషన్ ఎదురైనా ఎదుర్కోడానికి సిద్ధంగా అన్ని ఏర్పాట్లు చేశాడు.
సరిగ్గా ఉదయం తొమ్మిది గంటలకు-
మంత్రివర్గ సహచరుల వీడ్కోలు అనంతరం ప్రధాని విశ్వంభరరావు హెలిపాడ్ వైపు నడిచారు.
మొదట విశ్వంభరరావు ఎక్కి హెలికాప్టర్‌లో కూర్చున్నారు.
ఆయన ప్రక్కన కూర్చున్న వ్యక్తి పర్సనల్ సెక్యూరిటీ చీఫ్ రుషికుమార్.
సరిగా తొంభై నిమిషాలు గడిచాయి.
హైదరాబాద్ ఎరోడ్రోమ్‌లో హెలికాప్టర్ ఆగింది. ఆంధ్రప్రదేశ్ చీఫ్ మినిస్టర్, తదితరులతో ముచ్చటించాక, విశ్వంభరరావుతో ప్రయాణించటానికి తన అభిమతాన్ని వ్యక్తం చేశాడు సి.ఎమ్.
“నో మిస్టర్ వెంకట్రామ్‌రెడ్డి! ఇది నా పర్సనల్ ట్ర్రిప్…! మీరు నాతో రావాల్సిన పనిలేదు” స్థిరంగా అన్నారు పి.ఎమ్.
ఆ మాటలకు చీఫ్ మినిస్టర్, మిగతా మంత్రులు, పోలీసు ఉన్నతాధికారులు ఆశ్చర్యపోయారు.
మరో అయిదు నిమిషాల తర్వాత ప్రైమినిస్టర్ హెలికాప్టరు గాలిలోకి లేచింది.
అయినా-
అప్పటికే ప్రొటోకాల్ ప్రకారం శ్రీకాకుళం జిల్లాలోని పోలీసు అధికారులు, ఇంటెలిజెన్స్ వర్గాలు ప్రధాని టూర్‌కి వెళ్తున్న ఆ గ్రామాన్ని చుట్టుముట్టేశారు.
ఆ గ్రామం పేరు కొత్తపలెం!
ఆ ఊరిలో ఉన్నది కేవలం వెయ్యి గడపలు మాత్రమే!
  *                                *                                  *                                  *
కొత్తపాలెం ఆ సమయంలో నిశ్శబ్దంగా వుంది.
మట్టిరోడ్డుకి అటూ ఇటూ పూరిగుడిసెలు, ఆ రోడ్డు చివర శిధిలమైన రామాలయం.
ఆ రామాలయానికి దూరంగా విశాలమైన చెరువు, ఆ చెరువు పక్కన అంతెత్తున పెరిగిన చెట్లు, చేమలు, కొండలు, కోనలు.
రామాలయం రచ్చబండ దగ్గర కూర్చుని దేశ రాజకీయాలు మాట్లాడుకుంటున్న అయిదారుగురు వ్యక్తులకు-
సడన్‌గా ఆ ఊళ్ళోకి పోలిసు జీపులు, కార్లూ ఎందుకొచ్చాయో అర్థం కావడం లేదు.
కొద్దిరోజుల క్రితం వరకు చీకట్లో మగ్గిపోయిన ఆ గ్రామంలో రాత్రికి రాత్రి కరెంటు స్తంభాలు, విద్ర్యుత్ లైట్లు వచ్చేశాయి.
రాత్రంతా ఎవరో మున్సిపల్ అధికారులు మెయిన్ రోడ్ నుంచి ఆ గ్రామంలోకి వచ్చే రోడ్డును చదును చేసే కార్యక్రమంలో వున్నారు.
గ్రామం నిండా తోరణాలు వెలిశాయి.
పార్టీ కార్యకర్తల హడావిడితో ఆ ప్రాంతమంతా నిండిపోయింది.
పోలీస్ ఉన్నతాధికారులకు, ఇంటెలిజెన్స్ వర్గాలకూ ఒక్కటే అనుమానం…
అక్కడకు ప్రధాని ఎందుకొచ్చినట్టు? ఎవర్ని కలవడానికి?
ఆ ప్రశ్నకు జవాబు ఎవరికీ తెలీదు.
ఒక ప్రధానమంత్రి విశ్వంభరరావుకి తప్ప!
అప్పటికప్పుడు కొత్తపాలెం గ్రామానికి మూడు కిలోమీటర్ల దూరములో హెలిపాడ్ యేర్పాటయింది.
ఆ హేలిపాడ్ దగ్గర, రాష్త్ర ప్రభుత్వం తరవున ప్రధానిని ఆహ్వానించడనికి జిల్లా మంత్రి, జిల్లా కలెక్టర్, తదితర అధికారులు, రాజకీయ నాయకులు చేతుల్లో దండలతో ఎదురుచూస్తున్నారు.
  *                                *                                  *                                  *
సరిగ్గా పదకొండూ ఇరవై అయిదు నిమిషాలు.
ఊరికి ఒక ప్రక్కగా ఉన్న కొండల సమీపంలోకి ఒక జీపొచ్చి ఆగింది.
ఆ జీపు డ్రవింగ్ సీట్లోంచి దిగిన ప్రొఫెషనల్ కిల్లర్ శోభరాజ్ నలువేపులా చూసి, వళ్ళు విరుచుకుని, కొండలవైపు నడిచాడు. కొండ సగభాగం వరకూ ఎక్కి బైనాక్యులర్సు తీసుకుని, గ్రామంవైపు నిశితంగా చూడ సాగాడు.
అప్పటికప్పుడు అతని మెదడులో ఒక పధకం రూపుదిద్ధుకుంది. హేండ్ బ్యాగ్స్‌లో సిద్దంగా వుంచుకున్న పోలీస్ ఖాకీ యూనిఫారమ్‌ని తీసుకుని, టోపీని పెట్టుకొని, జేబులో రివాల్వరు సర్దుకుని, కొండల మీంచి కిందకు దిగాడు.
చెరువు పక్క నుంచి పొదలచాటున నడవటం ప్రారంభించాడు అతను.
  *                                *                                  *                                  *
పదకొండూ ముప్పై అయిదు నిమిషాలు.
హెలీపాడ్ దగ్గర ఆగిన హెలికాప్టరులోంచి ప్రధాని విశ్వంభరరావు కిందకు దిగారు.
అక్కడున్న వందలాదిమంది జనానికి నమస్కరిస్తూ, ముందుకు నడుస్తూ పక్కనే నడుస్తున్న రుషికుమార్ వైపు తిరిగి-
“మిస్టర్ రుషీ! దిసీజ్ మై పర్సనల్ ట్రిప్…! ఇ డోంట్ వాంట్ ఎనీ ప్రొటోకాల్స్… లెట్ మీ గో ఫ్రీలీ… ఓకే…”
విశ్వంభరరావు ఇష్టప్రకారం ఏర్పాట్లు చకచకా జరిగిపోయాయి.
కలెక్టరు కారులో ప్రధాని ఒక్కరే ఆ గ్రామంలోకి బయలుదేరారు. కమెండోలు, పోలీస్ అధికారులు దూరంగా ఆగిపోయారు.
నేరుగా ఆ కారు ప్రధాని ఇన్‌స్ట్రక్షన్స్ మేరకు రామలయం పక్కన వున్న ఓ పూరిగుడిసె ముందు ఆగింది.
కార్లోంచి దిగిన ప్రధాని విశ్వంభరరావు నలువైపులా ఒకసారి చూసి పూరిగుడిసె ముందు వంగి-
“ఒరే శ్రీరాములూ.. శ్రీరాములూ.. ఒరేయ్ రామచంద్రమూర్తీ” అని గట్టిగా పిలిచారు.
లోన్నుంచి డెబ్భై నాలుగేళ్ళ వ్యక్తి నెమ్మదిగా చేతికర్ర సాయంతో బయటికొచ్చి-
“ఎవరూ… నాకు సరిగ్గా చూపు కనబడదు బాబూ! నీ పేరు…?”
“నేనేరా… విశ్వంభరాన్ని! నీతో చిన్నప్పుడు… స్కూల్లో అయిదో క్లాసు చదువుకున్న కుర్రాడ్ని…” విశ్వంభరరావు ప్రేమగా శ్రీ రాములు చేతిని పట్టుకున్నారు.
విశ్వంభరం.. అంటే విశ్వంభరరావు.. అంటే… భారతదేశ ప్రధాని.. తనతోపాటు ఎప్పుడో స్కూలు బల్లమీద కూర్చుని చదువుకున్న భారతదేశ ప్రధాని, తనని గుర్తుపెట్టుకుని రావడం.. ఆయనకు నమ్మశక్యంగా లేదు.
అస్పష్టంగా కనిపిస్తున్న చూపుతో, కళ్లను పూర్తిగా విప్పి, ఆ వ్యక్తిని పోల్చుకోవటానికి ప్రయత్నిస్తూ, ఏదో పోలిక గుర్తుపట్టి-
“ఒరేయ్.. నువ్వు… నువ్వు… నా విశ్వానివా? మాతోపాటు చదువుకున్న అల్లరి విశ్వానివి… నువ్వేరా? ఒరేయ్ విశ్వం… రా.. రా… ఈ పేదింటికి రారా..” సముద్రంలాంటి అభిమాన తరంగాలు ఆ కళ్ళల్లో కన్నీళ్ళుగా మారుతున్నాయి.
వంగి లోనికి నడిచారు విశ్వంభరరావు.
ఆ ఊరివాళ్ళకు ఆ దృశ్యం చాలా విచిత్రంగా వుంది.
ఆ ఊరిలో ఒంటరిగా బ్రతుకుతున్న శ్రీరాములుతో దేశప్రధాని విశ్వంభరరావు ఒకప్పుడు కలిసి చదువుకున్నాడని వాళ్ళకు తెల్సినా, వాళ్ళెప్పుడూ ఆ విషయాన్ని నమ్మలేదు!
తినటానికే తిండి లేనివాడు, దేశ ప్రధనితో చదువుకోవడం ఏమిటి? దూరంగా చెట్టు దగ్గర నిలబడి, ఆ దృశ్యాన్ని చూస్తున్న రుషి కుమార్ కళ్ళల్లో కన్నీటి బిందువులు కదలాడాయి.
విశ్వంభరరావులోని మానవతా వ్యక్తిత్వాన్ని మొదటిసారిగా చూశాడు రుషికుమార్.
“ఒక చిన్ననాటి స్నేహితుడ్ని చూడటానికి నువ్వొస్తావని నేనెప్పుడూ అనుకోలేదు.  విశ్వం… విశ్వం.. నా ఇంటికొచ్చిన నీకు కనీసం టీ నీళ్ళివ్వడానికైనా ఆర్ధిక స్తోమత లేని నా దురదృష్టానికి సిగ్గుపడుతున్నాన్రా విశ్వం! నన్నుక్షమించవూ…” కళ్ళనీళ్ళ పర్యంతమయ్యాడు శ్రీరాములు.
వాళ్ళిద్దరి మధ్యా మరపురాని అనుభూతుల్ని పంచే చిన్ననాటి ముచ్చట్లు దొర్లుతున్నాయి.
నలభై నిమిషాలు గడిచాయి.
శ్రీరాముల్తో సహా బయటికొచ్చారు విశ్వంభరరావు. ఇప్పుడాయన మనస్సెంతో ఉల్లాసంగా వుంది.
ఊర్లోని జనమంతా మట్టిరోడ్డు కటూ, ఇటూ నుంచున్నారు. దూరంగా కలెక్టరు, మిగతా పోలీసు ఉన్నాతాధికారులు. చేతిలోని దండలతో జిల్లా రాజకీయ ప్రముఖులు…
“నిరంతరం వత్తిడుల మధ్య, సమస్యల మధ్య చిక్కుకునే నాకు నువ్వు జ్ఞాపకానికొచ్చావు. మరుక్షణం వచ్చేశాను. ఇప్పుడు నా మనసెంతో ప్రశాంతంగా, ఆనందంగా వుంది. వస్తాన్రా శ్రీరాములు… ఇకనుంచి నువ్వు ఆర్థికంగా బాధపడకుండా ఏర్పాటు నేను చేస్తాన్లే” హామీ ఇచ్చి చిన్ననాటి స్నేహితుడ్ని మనసారా కౌగలించుకుని కళ్ళల్లోకి చూసి వెనుదిరిగాడాయన.
అప్పటికే అక్కడ చాల కోలాహలంగా వుంది.
గబగబా ప్రైం మినిస్టర్ దగ్గరకొచ్చాడు రుషికుమార్.
“సర్…”
“ఎస్…”
“పార్టీ ప్రముఖులు మీకు దండలు వెయ్యాలని కోరుకుంటున్నారు. మీరు ఒప్పుకుంటే…”
“వైనాట్ విత్ ప్లజర్.”
అంతకుముందే మెటల్ డిటెక్టర్స్‌తో చెక్ చేసిన దండల్ని ఒక్కొక్కరే అందిస్తుంటే చిరునవ్వుతో స్వీకరిస్తున్నారు విశ్వంభరరావు.
కొంతమంది దండలు, మరికొంతమంది వినతిపత్రాలు అందిస్తున్నారు.
వరసగా రెండు వరసల్లో జనం నుంచున్నారు.
ఆ వెనక కొంచెం దూరంలో ఏటవాలు ఎత్తయిన గుట్టమీద పొంచి వున్న శోభరాజ్ తన చేతిలోని టెలీస్కోపిక్ గన్‌ని పి.ఎమ్ విశ్వంభరరావుకి ఎయిమ్ చేశాడు.
హి ఈజ్ వెయిటింగ్ ఫర్ టైమ్…
ముందుకి చిరునవ్వులు చిందిస్తూ ఒక్కొక్క అడుగూ వేస్తున్నారు విశ్వంభరరావు.
కరెక్టుగా టార్గెట్ పాయింట్లో ఫిక్సయి పోయింది విశ్వంభరరావు తల.
శోభరాజ్ కుడిచేయి చూపుడువేలు టిగ్గర్‌ని నొకడానికి ముందుకు జరుగుతోంది.
అప్పుడు చూశాడు సెక్యూరిటీ చీఫ్ రుషికుమార్. గుట్టలచాటున ఒక మానవాకారం నీడ, నేలమీద కదలాడడం.. వెంటనే అతని కమెండో బ్రెయిన్ కంప్యూటర్‌లా వర్క్ చేయడం ప్రారంభించింది.
ఏదో డేంజర్ సిగ్నల్… డేంజర్.. డేంజర్.
కన్నుమూసి తెరిచేలోగా రెస్పాండయాడతను. రుషికీ, విశ్వంభరరావుకి మధ్య పదడుగుల దూరం వుంది.
అలాంటి పల్లెటూర్లో ప్రధానికి ఎలాంటి ప్రమాదం వాటిల్లడానికి ఆస్కారం వుండదని అనుకోవడమే అతని పొరపాటు.
రుషికుమార్ కుడికాలు, చిరుతపులి పాదంలా పైకి లేచింది.
ఆ సమయంలో అతను పెద్దగా అరవాలనుకుని, దానివల్ల మరింత గందరగోళం చెలరేగుతుందని ఆ ప్రయత్నాన్ని తనలోనే అణిచేసుకుని ముందుకు లంఘించాడు. మూడే మూడు అంగల్లో పి.ఎమ్.ని చేరుకుంటూనే ఆయన్ని పక్కకు తోసేశాడు. అంతా క్షణాల్లో జరిగిపోయింది. అప్పటికే శోభరాజ్ చేతిలోని గన్ నిప్పులు కక్కింది. ఆ బుల్లెట్ రివ్వుమని బాణంలా వచ్చి విశ్వంభరరావు తలని రెండుగా చీల్చేసేదే! కానీ రుషి కుమార్ బలంగా విశ్వంభరరావుని పక్కకు తోసేసి, తను కిందకు వంగాడు. అయినా శోభరాజ్ గన్ నుంచి వరసగా రివ్వురివ్వుమని వస్తున్న బుల్లెట్ల వర్షానికి జనం చెల్లా చెదురయి పోయారు.
హాహాకారలు చెలరేగడం.. అంతా క్షణాల్లో జరిగిపోయింది.
బిత్తరపోయారంతా… ఏం జరిగిందో, ఏం జరుగుతోందో అంతా అనూహ్యామైన పరిస్థితి.
పోలీస్ వర్గాలు ప్రధానిని చుట్టుముట్టేశాయి.
ఎటు చూసినా భయం. వెర్రి ఆందోళన.. అరుపులు… పరుగులు రుషి ఆజ్ఞ మేరకు కమేండోస్ ప్రధానిని కవర్ చేసేసి కారువైపు తీసికెళుతున్నారు.
“లీవ్ ది ప్లేస్ ఇమ్మీడియట్లీ.. హేండిల్ ద సిట్యూయేషన్… ఫాస్ట్” అరచుకుంటూ ముందుకు పరుగెత్తాడు రుషికుమార్.
చెరువు పక్కనుంచి గుట్టలవైపు పరుగెడుతున్నాడతను.
  *                                *                                  *                                  *
తన గురి తప్పిందనగానే శోభరాజ్ గబుక్కున కిందకు పరుగెత్తాడు. టైమ్ వేల్యూ అతనికి బాగా తెల్సు.
పొదల పక్కనుంచి చెట్లమధ్యలో వున్న జీపువైపు పరుగెత్తాడు.
మరొక్క క్షణంలో జీపు స్టార్టయింది.
ఆ ప్రదేశం నుంచి ఆ జీపు క్షణాల్లో మాయమైపోయింది.
గుట్టలమీదకెక్కిన రుషికుమార్‌కి ఏదో జీపు, స్పీడుగా వెళుతున్న చప్పుడు తప్ప దారి కాని, జీపు కాని కనబడలేదు.
రుషికుమార్ వెంటనే వెనక్కి వచ్చేశాడు. అప్పటికే ఇంటెలిజెన్స్ ఇ.జి. వైర్‌లెస్ సెట్లో మెసేజ్ పంపెందుకు తన ఏర్పట్లలో తానున్నాడు.
“ఆ ఫారెస్టులోంచి దారెటు వెలుతుంది” అడిగాడు రుషికుమార్.
“కళింగపట్నం సముద్రం దగ్గరికి” ఒక పోలీస్ అధికారి సమధానమిచ్చాడు.
“ఎరేంజ్ ద వెహికల్.. కమాన్ కమ్ విత్ మి” ముందుకు పరుగెత్తాడు రుషికుమార్, అతని వెనక ఇంటెలిజెన్స్ ఇ.జి. పరుగెత్తాడు.
మరో రెండు నిమిషాల్లో వాళ్ళిద్దరూ ఓ జీపులో కూర్చున్నారు.  ఆ జీపు కళింగపట్నం సముద్రతీరం వైపు దూసుకుపోయింది.
సరిగ్గా అరగంట గడిచింది.
సముద్రతీరం ముందుజీపు ఆగడంతోనే అతను జీపులోంచి దూకి పరుగెత్తాడు.
అప్పటికే కొన్ని క్షణాలు ఆలస్యమైపోయింది.
సముద్రానికి పైభాగంలో మూడువందల అడుగుల ఎత్తులో హెలికాప్టరు ఎగురుతోంది.
క్రింద నేలమీద ఓ జీపు మంటల్లో పడి మసైపోవడానికి సిద్ధంగా వుంది.
హెలికాప్టర్లో వున్న శోభరాజ్ తను తప్పించుకున్నందుకు ఆనందంగానే వున్నా తన ప్రయత్నం ఫెయిల్ అయినందుకు అసహనంగా వున్నాడు.
పైనుంచి బైనాక్యులర్స్‌లోంచి కిందకుచూస్తున్న అతను స్పష్టంగా అదరాబాదరాగా కాలుతున్న జీపువైపు పరుగెడుతున్న రుషికుమార్‌వైపు చూశాడు.
“ఎవరతను” పక్కనున్న పైలట్‌ని అడిగాడు శోభరాజ్.
“ప్రైమ్ మినిస్టరు పర్సనల్ సెక్యూరిటీ చీఫ్ – బ్లాక్‌కాట్ కమెండో రుషికుమార్” చెప్పాడు పైలట్.
“రుషికుమార్…” ఆ పేరు శోభరాజ్ మెదడులో రిజిస్టరై పోయింది.
కాలిపోతున్న జీపుని నిశితంగా పరిశీలించాడు రుషికుమార్.
అది కిరాయికి తెచ్చిన జీపు అని అతనికి సులభంగానే తెలిసింది.
కింద పడిపోయిన నెంబరు ప్లేటుని చేత్తో అందుకున్నాడు. ఆ నేంబరు ప్లేటుమీద అంకెలు తడితడిగా అతని చేతివేళ్ళకు తగిలాయి,
అది ఫాల్స్ నేమ్ ప్లేటు అని, దానిమీద నెంబరు కొన్నిగంటల క్రితమే రాయబడిందని రుషికుమార్ గుర్తించాడు.
“సెండ్ ద మెసేజస్ టు ఎవ్వెరీ వేర్.. ఇమ్మీడియట్లీ…” ఇంటెలిజెన్స్ ఇ.జి.వైపు వస్తూ అరిచాడు రుషికుమార్.
న్యూఢిల్లీ…
పార్టీ పాలిట్ బ్యూరో అనధికార సమావేశంలో తనని నాయకునిగా ఎన్నుకోవడానికి అవసరమైన చర్యలన్నీ తీసుకున్నాడు ప్రతాప్‌సింగ్.
అక్కడ పనిచేసిన పవర్‌వుల్ వెపన్ – డబ్బు-
అరవైశాతం మెంబర్సును తనవైపు తిప్పుకోవడానికి ఒక్కొక్కరికీ ఒక కోటిరూపాయల చొప్పున సూట్‌కేసులు వెళ్ళిపోయాయి.
రాజకీయ వర్గాల్లో తెలియనై టెన్షన్… కేబినెట్ మంత్రుల ఇళ్ళల్లోని టెలిఫోన్లు విరామమెరుగకుండా పనిచేస్తున్నాయి.
సడన్‌గా ప్రతాప్‌సింగ్, అర్జున్ చౌహాన్ వర్గాల మనుషులు, ప్రతి ఒక్క పార్లమెంట్ సభ్యుడ్నీ పర్సనల్‌గా కలుస్తున్నారు.
విశ్వంభరరావు వర్గానికి అంతా అయోమయంగా వుంది.
సరిగ్గా-
అదే సమయంలో హైదరాబాద్ నుంచి యు.ఎస్.ఇ. వార్తా సంస్ధ పంపిన న్యూస్ మెసెజ్‌లో రాజధానిలోని రాజకీయ వర్గాలు గందరగోళంలో మునిగిపోయాయి.
ఆ మెసెజ్-
“ప్రధాని విశ్వంభరరావు పై మారుమూల గ్రామంలో హత్యా ప్రయత్నం! నిందితుడు తప్పించుకున్నాడు. కానీ ప్రధాని ఎక్కడున్నదీ, ఎమైందీ ఎవరికి తెలీదు.”
క్షణాలు నిమిషాలుగా, నిమిషాలు గంటలుగా మార్తున్నాయి.
ప్రధాని విషయం ఎవరికీ, ఏ ఒక్కరికీ తెలీదు. అంతటా ఉద్విగ్నత.
ఆఖరికి భారతికి కూడా పి.ఎమ్. ఏమైందీ- ఎక్కడుందీ తెలీలేదు.
ఆమెకది పెద్ద షాక్! ఆ షాక్!నుంచి తేరుకోవడానికి ఆమెకి చాలాసేపు పట్టింది
పి.ఎమ్. బ్రతికున్నారా! ఉంటే ఏ స్థితిలో వున్నారు? గాయపడా? మృత్యువుతో పోరాడుతూనా? ఎవరికి ఫోను చేయాలి? ఎలా వివరాలు తెలుసుకోవాలో తెలియని భారతి రోధిస్తూ దేవుడి గదిలో కూర్చుండిపోయింది.
  *                                *                                  *                                  *
న్యూడిల్లీ రైల్వేస్టేషన్‌లోని సెకెండ్ క్లాస్ వెయిటింగ్ రూమ్ ప్రశాంతంగా వుంది.
వీరేంద్ర అజనీష్ ఆ సమయంలో అక్కడ వుంటాడని ఎవరూ అనుకోరు.
అయినా-
అజనీష్ పేరుని తప్ప అతన్ని గుర్తుపట్టేవాళ్ళు చాలా తక్కువమంది.
ఎప్పుడూ స్వంత విమానాల్లో ప్రయాణం చేసే అజనీష్ రైల్వేస్టేషన్‌ల్లోని ఒక సాదారణ వెయిటింగ్ రూమ్‌లో వుంటాడని ఎవరూ వూహించరు.
అందుకే-
అజనీష్ తనని కల్సుకోవాలని ఫోను చేసిన శోభరాజ్‌కి సెకండ్‌క్లాస్ వెయిటింగ్ రూమ్‌లో కల్సుకోమని చెప్పింది.
ప్రస్తుతం అజనీష్ కాషాయాంబరధారిగా లేడు. బ్యాగీ ఫ్యాంటూ, లూజ్ టీ షర్టు, కళ్ళకు రేబాన్ సన్‌గ్లాసెస్…
సీరియస్‌గా విదేశీ మాగజైన్‌ని తిరగేస్తున్నాడతను.
“గుడ్‌మార్నింగ్…” ఆ పలకరింపుకి తలెత్తి చూశాడు అజనీష్. ఎదురుగా శోభరాజ్.
ఆ సమయంలో శోభరాజ్ పఠాన్ వేషంలో వున్నాడు. ముందు గొంతునీ, తర్వాత మనిషినీ గుర్తుపట్టాడు అజనీష్.
“ఏం జరిగింది నెమ్మదిగా అడిగాడతను.
“గురి తప్పింది” సిగరెట్ వెలిగిస్తూ బదులిచ్చాడు శోభరాజ్.
“ఒకసారి మిస్సయిన దానిని మళ్ళీ పొందడం చాలా కష్టం. ఆ విషయం నీకు బాగా తెల్సనుకుంటాను.”
“గురూజీ! మిస్సయింది బుల్లెట్ మాత్రమే… లక్ష్యం కాదు.”
“అంటే?”
“వారం రోజులు గడువివ్వు చాలు”
“వారం రోజులు… అందరూ జాగ్రత్త పడిపోయాక.. ఇంటెలిజెన్స్ వర్గాలు వేటకుక్కలా అన్వేషణ ప్రారంభించాక నువ్వేం చేస్తావ్? ఈ లోపల ఆ ముసలాడు చేయాల్సింది చేసేస్తాడు. వారం రోజులు కుదరదు.. మూడు రోజులు.. బస్” గంభీరంగా అన్నాడు అజనీష్.
“ఓన్లీ త్రీ డేస్… అంటే సెవెంటీ టూ అవర్స్.”
“ఎస్”
ఓ.కె.”
“ఎలా చేస్తావు పని?”
“ఈసారి మీరు నాకే ఇన్వ్‌ఫర్‌మేషనూ ఇవ్వక్కరలేదు. ఏం చేస్తానో చూడండి” ధీమాగా, కసిగా అన్నాడు శోభరాజ్.
“ఈసారి మిస్సయితే?” అడిగాడు అజనీష్.
“నామీద అపనమ్మకం ఏర్పడిందా?” ఆ గొంతులోని కోపాన్ని గుర్తించాడు అజనీష్.
“అపనమ్మకం కాదు – ఈసారి నువ్వు మిస్సయితే ఒక రహస్యం జీవిత కాలం రహస్యంగా మిగిలిపోడానికి నీ ప్రాణాల్ని నువ్వు కోల్పోవాల్సి వుంటుంది” లేచి ఒక్కసారి శొభరాజ్ కళ్ళల్లోకి సూటిగా, కోపంగా చూసి గబగబా ముందుకు అడుగులేశాడు అజనీష్.
వెళ్లిపోతున్న అతనివైపు గుడ్లప్పగించి చూస్తూ వుండిపోయాడు ప్రొఫెషనల్ కిల్లర్ శోభరాజ్
రాజకీయం పదునైన కత్తి. అది వ్యక్తుల కోసం ఆగదు. కాలం కంటే వేగంఘా పరుగెడుతుంది.
  *                                *                                  *                                  *
సూటిగా రైలు చీకటిలో దూసుకుపోతోంది.
కంపార్ట్‌మెంట్స్‌లోని ప్రయాణీకులు అందరూ నిద్రపోతున్నారు.
ఫస్ట్‌క్లాస్ కంపార్ట్‌మెంట్‌లోని ఒక క్యూబిక్‌లో మాత్రం చిన్న లైటు వెలుగుతోంది.
ఆ క్యూబిక్‌లో-
పక్క పక్కన ఇద్దరు వ్యక్తులు కూర్చున్నారు. వాళ్ళిద్దరూ ఒకరి కళ్ళల్లోకి ఒకరు చూసుకుంటున్నారు.
“టైమెంతయిందో తెలుసా? నా కళ్ళల్లో ఏవున్నాయని అలా చూస్తున్నారు?” అడిగింది ఆ అమ్మాయి. అ అమ్మయి పేరు వసంత.
“నీ కళ్లల్లోనా కృష్ణశాస్త్రి అన్నట్టు… అనంతాంబరపు నీలినీడలు వున్నాయి. లేవా?” ముందుకు వంగి ఆ కనురెప్పల మీద ముద్దు పెట్టుకోడానికి ప్రయత్నించాడతను. అతని పేరు గిరీష్.
మనిద్దరం ఇలా దంపతులమవుతామని నేనస్సలు అనుకోలేదు. దిశ చొరవ తీసుకోకపోతే నువ్వెక్కడో, నేనెక్కడో కదా” అంది వసంత.
“అందుకే మనుషులు చొరవ తీసుకోవాలని నేనంటాను” అమెకు దగ్గరగా జరుగుతూ ఆమె నడుమ్మీద చెయ్యివేసి అన్నాడతను.
“ఇది ట్రైనండీ బాబూ! అయినా ఎన్నిసార్లు చొరవ తీసుకుంటారు?” సిగ్గుపడుతూ అంది వసంత.
“ఏం నేను చొరవ తీసుకోవడం నీకిష్టం కాదా?” ప్రేమగా అడిగాడతను.
“కా…దు..” అంటూ కిలకిలా నవ్వుతూ అతని గుండెల్లో తల వాల్చేసుకుంది వసంత. వసంత జడలోని సంపెంగ పువ్వు జారి కిందపడి పోయింది.
కింద పడిపోయిన సంపెంగ పువ్వుని చేతిలోకి తీసుకుని వాసన చూస్తున్న గిరీష్ ఓరగా తీసున్న డోరు పక్కన ఏదో నీడ కదలాడడంతో గబుక్కున అతని కళ్ళు ఆ నీడవైపు చూశాయి.
ఒకే ఒక్క క్షణం…
డోరు తెరుచుకోవడం, ఒక వ్యక్తి లోనకు ప్రవేశించడం, గిరీష్‌ని ఎడం చేతితో ముందుకు లాగి కుడిచేతిలోని పెద్ద కత్తితో అతను పొడవడం, గిరీష్ విహ్వలంగా అరుస్తూ నేలమీద పడిపోవడం, వసంత భయంతో అరవటం అంతా క్షణాల్లో జరిగిపోయింది.
గిరిష్ శరీరంలోంచి చివ్వున చిమ్మిన రక్తం వసంత మంగల సూత్రాల మీద పడింది.
మరుక్షణంలో ఆ వ్యక్తి కత్తితో వేగంగా బయటకు వెళ్ళిపోయాడు. కంపార్ట్‌మెంట్లో కోలాహాలం.. వరుసగా వెలుగుతున్న లైట్లు.
  *                                *                                  *                                  *
ఎవరో కుదిపి లేపినట్లుగా మెలుకువ వచ్చింది దిశకు.
చివ్వున చిమ్మిన రక్తం కళ్ళల్లో పడినట్ల్లుగా వుందామెకు. భయం భయంగా లేచి కూర్చుందామె.
పనుల వత్తిడివల్ల గిరీష్, వసంతల పెళ్ళికి తాను వెళ్ళలేకపోయింది. ఆ విషయమై నిద్రపోయే ముందు వసంతకు లెటర్ రాసి పడుకుంది దిశ.
ఆ వుత్తరం వైపు చూసింది. టేబుల్ మీద పేపర్ వెయిట్ కింద ఆ లెటర్ రెపరెపలాడుతోంది.
తనకొచ్చిన కలలో వసంతను, గిరీష్‌ను స్పష్టంగా గుర్తుపట్టిందామె.
వాళ్లిద్దర్నీ ఎవరో చంపడానికి ప్రయత్నించడం.. నో…నో… వాళ్ళిద్దరికీ శత్రువులెవరున్నారు?
తనకొచ్చిన కల నిజమవుతుందా? ఇప్పటి వరకూ తనకొచ్చిన కలలన్నీ నిజమయ్యాయి.
నిద్రలో తనకొచ్చిన కల జరిగిందా? జరగబోతోందా?
తనిప్పుడు ఏం చేస్తుంది?
గదిలో అసహనంగా పచార్లు చేస్తొంది దిశ.
ఎలా? వాళ్ళిద్దర్నీ రక్షించడం ఎలా?
పెనుగాలికి కిటికీ రెక్కలు కొట్టుకుంటున్నట్లు ఆమె హృదయం కొట్టుకుంటోంది.
ఆ దంపతుల్ని తను ప్రమాదం నుంచి ఎలా రక్షించగలదు? దిశ చాలాసేపు అదే విషయమై ఆలోచిస్తూ నిద్రపోలేదు.
రెండు గంటలు గడిచాయి.
ఆలోచనతో కూర్చోవడంకన్నా ఆ ప్రమాదం నుంచి వారిని ఎలాగయినా రక్షించాలి.
ఆ ఆలోచన వచ్చిన మరుక్షణం రూమ్‌లోంచి బయటికి వచ్చింది దిశ.
అప్పుడు సమయం రాత్రి రెండు గంటలు దాటింది.
రోడ్డుకి చివరున్న పబ్లిక్ టెలిఫోను బూత్‌వైపు నడిచింది.
ప్రొఫెసర్ సత్యబ్రహ్మకు ఆ విషయం చెప్పి ఎలాగయినా వాళ్ళని రక్షించాలనుకున్న దిశ-
సత్యబ్రహ్మకు ఫోను చేసింది. వెంటనే రిసీవర్ అందుకున్నారు ఆయన.
“హౌ అర్యూ మిస్ దిశ? సీరియస్‌గా నీ వర్క్‌లో నువ్వు మునిగి పోయావట గదా! మీ బాస్ చెప్పాడులే.”
ఆ మాటతో సవ్యసాచికి, సత్యబ్రహ్మకు మంచి కాంటాక్ట్స్ వున్నాయని చప్పున గ్రహించింది దిశ.
“సార్! వెరీ వెరీ ఇంపార్టెంట్ ఇష్యూ. ఒక గంట క్రితం…” తనకొచ్చిన కల గురించి చెప్పి ఎలాగయినా వసంతని, గిరీష్‌ని ఆ ప్రమాదం నుంచి రక్షించమని కోరింది దిశ.
“ప్రస్తుతం వాళ్లిద్దరూ సిటీలో లేరమ్మా. గిరీష్ వసంతతోపాటు తన స్వగ్రామం వెళ్లాడు.”
  “ఎప్పుడు?” వెంటనే ఆదిగింది దిశ.
“రెండ్రోజులయింది” చెప్పాడాయన.
“గిరీష్‌ని మనం ఫోన్‌లో కాంటాక్ట్ చెయ్యలేమా?”
” ఆ వూరికి ఫోను సౌకర్యం లేదనుకుంటాను.”
ఒక్కక్షణం ఇద్దరి మధ్యా నిశ్శబ్దం. మళ్ళీ ఆయనే అన్నాడు.
ఓ.కె! దిశా… ఆ వూరు నేనే వెళ్తాను. ఆ ప్రమాదం నుండి వాళ్ళిద్దర్నీ కాపాడడానికి ప్రయత్నిస్తాను.”
“థాంక్యూ ప్రొఫెసర్! మీ హెల్ప్ నేను మరిచిపోలేను.”
“నేన్నీకు రెండు రోజుల తర్వాత ఫోను చేస్తాను. సరేనా… గుడ్ నైట్.”
ఫోన్ కట్ అయింది.
ఫోన్ బిల్లు డబ్బుని తీసుకుంటూ కౌంటర్లోని వ్యక్తి దిశవైపు ఆశ్చర్యంగా చూడడం గమనించింది ఆమె.
దానికి కారణం తనకో కలొచ్చిందని, తన ఫ్రెండ్స్‌ని ఒక అపరిచిత వ్యక్తి మర్డరు చెయ్యడానికి ప్రయత్నించాడని, అలా జరక్కుండా చూడమని హైదరాబాద్‌లోని ఎవరో వ్యక్తికి చెప్పడం.
ఆ కౌంటర్‌లోని వ్యక్తికి వింతగా వుంది.
ఆ వ్యక్తికి ముప్పై ఏళ్ళుంటాయి. అతని పేరు సత్యవర్థన్.
దిశ చేతికి చిల్లర ఇస్తూ “డ్రీమ్స్ నిజమౌతాయా మేడం…” అని అడిగాడతను.
“ఏదైనా… నమ్మకం వుంటే నిజమౌతుంది” చెప్పింది దిశ.
“నేనడిగేది డ్రీమ్స్ గురించి…” మళ్ళీ ఆదిగాడతను.
“నిజమౌతాయని నేను నమ్ముతాను.”
“నేను నమ్మను… Those who dream by night in the dusty recesses of their minds wake in the day to find that it was vanity. But the dreamers of the day are dangerous men. For they may act their dreams with open eyes to make it possible” గడ గడ చెప్తున్న అతని మాటల్ని సంభ్రమంగా వింటోంది దిశ.
ఆ మాటలకు నవ్వు కూడా వచ్చిందామెకు.
“ఎవరి నమ్మకాలు వాళ్ళవి” చెప్పేసి వెనుదిరిగిందామె.
“మేడమ్.. ప్లీజ్ వెయిట్” ఆమె వెనకే వచ్చాడతను.
“మై నేమీజ్ సత్యవర్థన్… ఎమ్.ఏ. పారాసైకాలజీ.. ఇక్కడ పార్ట్ టైమర్‌గా పనిచేస్తున్నాను. నేను డ్రీమ్స్ మీద ఒక బుక్ రాస్తున్నాను. దానికి మీ కోపరేషన్ కావాలి. నేను వెతుకుతున్నది మీలాంటి వ్యక్తి కోసమే-ఇఫ్ యూ డొంట్ మైండ్.”
“నేనెవరో మీకు తెలుసా?” అడిగింది దిశ.
“తెలీదు… రోజూ ఈ దారంట మీరెళ్ళడం చూస్తుంటాను.”
ఇద్దరూ రోడ్డు పక్కన నుంచున్నారు. అతను సీరియస్‌గా డ్రీమ్స్ బుక్ కోసం తను కలుసుకున్న వ్యక్తులు, సేకరించిన వివరాలు గురించి చెపుతున్నాడు.
ఆ విషయాలన్నిటినీ ఆసక్తిగా వింటోంది దిశ.
రోడ్డు పక్కన ఎలక్ట్రిక్ స్తంభం వుంది.
మాట్లాడుతూ, మాట్లాడుతూ సత్యవర్థన్ తన ఎడం చేతిని ఆ స్తంభమ్మీద వేశాడు యధాలాపంగా.
అంతే!
పెద్దగా కేక వేశాడు.
పైన వైరు తెగిపోయి ఆ స్తంభంలో విద్యుత్ ప్రవహిస్తోందని అతనికి తెలీదు.
హెల్ప్ మీ.. సేవ్ మీ… సేవ్ మీ.. స్తంభానికి అంటుకుపోయి అతను కేక లేస్తున్నాడు.
అతన్ని రక్షించడానికి ఏం చెయ్యాలో తోచని దిశ, నిర్జనంగా వున్న రోడ్డు మీద కేకలేసుకుంటూ పరిగెత్తింది.
సమీపంలో సినిమాహాలు దగ్గరున్న వ్యక్తులు పరుగు పరుగున వచ్చారు.
అప్పటికే సత్యవర్థన్ స్పృహ తప్పి కిందపడిపోయాడు.
అతన్ని వెంటనే దగ్గర్లో వున్న ప్రైవేట్ హాస్పిటల్లో ఎడ్మిట్ చేసింది దిశ.
ఆరోజు రాత్రి ఆమెకు నిద్రపట్టలేదు.
  *                                *                                  *                                  *
కొత్తపాలెంలో రక్షించబడిన పి.ఎమ్. ఒక సురక్షితమైన స్థలానికి రహస్యంగా తరలించబడ్డారు. ఆ స్థలం గురించి కేవలం ఇద్దరికే తెలుసు. ఒకరు రుషికుమార్, రెండవ వ్యక్తి స్టేట్ ఇంటెలిజెన్స్ ఇ.జి.
వెంటనే పి.ఎమ్‌ని. న్యూడిల్లీకి తీసుకెళ్ళిపోవాలని అధికారులు, రుషికుమార్ ప్రయత్నించినా నాలుగు రోజులపాటు ఒంటరిగా, ప్రశాంతంగా గడపాలని ప్రధాని గట్టిగా కోరటంతో ఆ ఏర్పాట్లు చేయక తప్పలేదు.
ఆయన మనసులో మరో ఆలోచన కూడా వుంది. తను దేశ రాజధానిలో లేనప్పుడు తన ప్రత్యర్థులు వేసే ఎత్తుల అసలు స్వరూపాన్ని తెలుసుకోవాలని ఆయనకు పట్టుదలగా వుంది. వాళ్ళ స్వార్ధబుద్ధులు, కుహానా రాజకీయాలు ప్రజల దృష్టికి, ప్రెస్ దృష్ట్రికి రావాలని కూడా వుంది.
అందుకే ఆయన అజ్ఞాతవాసాన్ని కోరుకున్నాడు. దాని మూలంగా దేశ రాజకీయాల్లో, పవర్ లాబీల్లో కనీవినీ ఎరగని సంచలనం, పుకార్లు చెలరేగాయి.
*                                  *                                  *                                  *
మృతసంజీవని సంస్థ ఆధ్వర్యంలో, భవిష్యత్తులో చేపట్టే కార్యక్రమాలు, ప్రయోగాలు, ప్రజల్లోకి ఆ ఉద్యమాన్ని తీసికెళ్ళడానికి సంకల్పించిన వ్యూహాలు, అందుకు కావల్సిన ఫండ్స్ ఎస్టిమేషన్ వాటి గురించి అమెరికాలోని ఆల్కోర్ సంస్థకు పంపడానికి రిపోర్టు సిద్ధం చేశాడు సవ్యసాచి.
ఆ రిపోర్టును తనే స్వయంగా టైప్ చేసుకున్నాడు.
అప్పటికి అతను ఆల్కోర్ లైఫ్ ఎక్స్‌టెన్షన్ ఫౌండేషన్‌కి చెందిన చీఫ్ సైంటిస్ట్ డాక్టర్ స్టీఫెన్ హారీస్‌తో ఫోన్‌లో మాట్లాడాడు. ఇక్కడ జరుగుతున్న ప్రయోగాల విషయంలో హారీస్ చాల సంతృప్తిని వ్యక్తం చేయడంతో సవ్యసాచి చాల వుత్సాహంగా వున్నాడు.
సరిగ్గా ముప్పై ఆరుగంటల క్రితం సవ్యసాచి .స్టీఫెన్ హారిస్‌కి ఫోను చేసి ఆస్ట్రేలియన్ కాట్ డాలీ పరిశోధనల గురించి చెప్పాడు. డాలీ డే టుడే డెవలప్‌మెంట్సను వీడియో కేసెట్‌లో రికార్డు చేసి అర్జంటుగా పంపమని కోరాడు .హారిస్.
ఆ లెటరుతోపాటు ఆ కేసెట్‌ను కూడా పంపడానికి ఏర్పాట్లు చేశాడు సవ్యసాచి.
లెటరు టైపింగ్ పూర్తిచేశాక తన సీట్లోకొచ్చి కూర్చున్నాడు సవ్యసచి. సరిగ్గా ఆ సమయంలో-
నవనీత్ వచ్చి డాలీకి సంబంధించిన విషయం చెప్పడంతో ఒక్కక్షణం నిశ్చేష్టుడైపోయాడతను.
గబుక్కున  సీట్లోంచి లేచి లేబరేటరీలోకి పరుగెత్తాడు.
గ్లాస్ డోరు తీసి లోనికి అడుగుపెట్టగానే అక్కడి పరిస్థితి అర్థమై పోయింది సవ్యసాచికి.
టేబుల్ మీద తల పక్కకు వాల్చేసిన డాలీని, ఆ పక్కన నిస్తేజంగా విషాదంగా కూర్చున్న విజేతను చూసి షాక్ తిన్నాడు.
“సారీ డాక్టర్…” వెలవెలబోతూ అంది విజేత.
“టేకిట్ ఈజీ డాక్టర్.. బాధపడకండి.. ఓసారి ఓడినంత మాత్రాన ఓడినట్లు కాదు. ఓటమిని ఓడించలేకపోతేనే ఓడినట్లు. ఓటమిని ఓడించే వరకూ పోరాడుతూనే వుంటాం… మన బేసిక్ ప్రిన్సిపల్‌ను మీరు మర్చిపోగూడదు” సరిగ్గా హారీస్‌కి లెటరు పంపడానికి సిద్ధమైన క్షణంలోనే డాలీ చనిపోవడం నిజంగా సవ్యసాచికి షాక్. ఆ షాక్ నుంచి అతను బయటపడడానికి నెమ్మదిగా ప్రయత్నిస్తున్నాడు.
“మన లేబరేటరీలో బ్రతికి, చచ్చిన మొదటి ప్రాణి… డాలీ.. సో మిస్ విజేత… మేక్ హర్ యూజ్ చిల్లర్… వ్యూచర్ ఎక్స్‌పరిమెంట్స్‌కి పనికొస్తుంది” చెప్పేసి బయటికొచ్చేశాడు సవ్యసాచి. అతన్ని నవనీత్ అనుసరించాడు.
డాలీ మళ్ళి చనిపోవడానికి కారణం- ఆపరేషనులో బాగా రక్తం పోవడమే.
అప్పటికే డాలీని బ్రతికించడానికి శాయశక్తులా ప్రయత్నించి విఫలమయింది విజేత.
బాధగా ముందుకి కదిలింది విజేత.
డాలీని చిల్లర్‌గా చేసే కార్యక్రమం చేపట్టింది. ఇరవై రెండు డిగ్రీల అతి శీతల వాతావరణంలో లిక్విడ్ నైట్రోజన్ సిలిండర్లో వుంచి పైభాగాన్ని పూర్తిగా కవర్ చేసేసి ప్రత్యేకంగా తయారుచేయించిన గ్లాస్ బాక్స్‌లు పెట్టి, ఆ గ్లాస్ బాక్స్‌ని డెడ్‌లీ ఫ్రీజింగ్ ప్రిజర్వేషన్ చాంబరుకి తరలించే ఏర్పాట్లు చేసి డాలీకి సంబంధించిన ఫైలును పట్టుకుని తన క్యూబిక్‌లోంచి బయటికొచ్చింది .విజేత.
*                                  *                                  *                                  *
మన డాలీకి ఆఖరు జన్మ ఇదేనేమో…” సాలోచనగా అన్నాడు సవ్యసాచి.
ముభావంగా అతని ఎదురుగా కూర్చున్న విజేత తలెత్తి చిన్నగా నవ్వింది.
అనుకోని విధంగా జరిగినప్పుడు సవ్యసాచి అక్కడి సైంటిస్టుల మూడ్స్‌ని మార్చడానికి చాల రకాలుగా ప్రయత్నిస్తాడు.
ఆ విషయం విజేతకు బాగా తెలుసు.
“మిస్ విజేతా! మొక్కలకు అంటుకట్టి, ఇంకో మొక్కని తయారు చేసినట్లుగానే, మనిషికి అంటుకట్టి, అలాంటి మరో మనిషిని తయారు చేయొచ్చని ఆ మధ్య ఎక్కడో చదివాను. మీతో చెప్దామనుకొని మరిచే పోయాను..” జ్ఞాపకం చేసుకుంటూ అన్నాడు సవ్యసాచి.
“మనిషికి అంటుకట్టడమా. అదెలా…?” అంత విషాదంలోనూ ఆమెలో ఏదో ఆశ్చర్యం, ఉద్వేగం!
“1978లో అ సంఘటన నిజంగా జరిగింది ఆమెరికాలోని ఒక బిలియనీర్ కోట్లు, కోట్లు ఖర్చుపెట్టి, తనలాంటి వ్యక్తిని సృష్టించుకున్నాడట. అది సైంటిఫిక్‌గానే జరిగింది. డేవిస్ కోరవిక్ రాసిన ఇన్‌హిజ్ ఇమేజ్ అనే బుక్ మీరు చదివారా?”
“లేదు”
“మనిషిని అంటుకట్టి, డూప్లికెట్ మనిషిని సృష్టించడానికి కొంత టైమ్ పట్టొచ్చు. కానీ.. కప్పల్ని, ఎలుకల్నీ అంటుకట్టి, అలాంటి రకానికి చెందిన కప్పల్ని, ఎలుకల్ని తయారుచేశారట. అవన్నీ స్తనప్రాణులు. వాటి ఆధారంగానే మనిషి కూడా స్తనప్రాణి కాబట్టి, మనిషి మీద ప్రయోగాలు జరిగాయి.
పరాగ సంపర్కం లేకుండానే మొక్కలకు అంటుకట్టి, వేరొక మొక్కల్ని తయారుచేయడం జరుగుతోంది. ఆ విషయం మనకు తెల్సు. వితనాలతో పనిలేకుండా అలా అంటుకట్టడాన్ని వైజ్ఞానిక పరిభాషలో క్లోనింగ్ అంటారు.
  మొదట కప్పకు సంబంధించి క్లోనింగ్ చేసిన వ్యక్తి .జె.బి.గోర్డన్! ఒక కప్ప అండాన్ని తీసుకుని, దాని న్యూక్లియస్‌ను నష్టపరిచాడు. ప్రతి కోశాణువులోనూ న్యూక్లియస్ వుంటుంది. దానిలో ఒక ప్రత్యేక సంఖ్యలో గుణ సూత్రాలుంటాయి. న్యూక్లియస్ శుక్రాణువులలోని గుణసూత్రాల కలయిక వల్ల గుణసూత్రాల సంఖ సంపూర్ణత చెంది, గర్భధారణం జరుగుతుంది. అలా ఆ జాతికి చెందిన కొత్త మొక్క పుట్టడానికి అవకాశం యేర్పడుతుంది.
న్యూక్లియస్, శుక్రాణువులలో తప్ప, మిగతా కోశాణువులన్నింటిలోనూ, గుణసూత్రాల సంఖ్య పూర్తిగా వుంటుంది. దాని ఆధారంగానే కప్ప విషయంలో ప్రతిసృష్టి చేశాడు గోర్డన్.
అలాగే స్విట్జర్లాండ్‌కు చెందిన కార్ల్ ఇలీమెన్సీ, పీటర్ పెచాన్ అనే సైంటిస్టులు ఎలుక క్లోన్‌ను తయారుచేశారు. వారు ఒక బూడిదరంగు ఎలుక గర్భంలో నుండి భ్రూణ కోశాణువులను గ్రహించి, వెంట్రుకల కంటే పలుచనైన పిప్పెట్స్ సహాయంతో ఆ కోశాణువులలోని న్యూక్లియస్‌లను తీసుకుని, ఒక నల్ల ఎలుక గర్భధారణ జరిగిన వెంటనే దాని అండాన్ని తీసుకుని, దానిలోని న్యూక్లియస్ శుక్రాణువుని తొలగించి, ఆ స్థానంలో భ్రూణకోశాన్నుంచి తీసిన న్యూక్లియస్‌ని వుంచారు. అండాల్ని నాలుగు రోజులవరకూ పోషక ద్రవంలో పెరగనిచ్చారు ఆ తర్వాత దానిని ఒక తెల్ల ఎలుక గర్భంలో వుంచారు. ఫలితంగా బూడిదరంగు ఎలుక జన్మించింది.
సైంటిస్టులు మొత్తం 363 సార్లు ఆ ప్రయోగాలు చేయగా, కేవలం మూడే మూడుసార్లు వారు సక్సెస్ అయ్యారు…” చెప్పటం ఆపి విజేత వైపు చూశాడు సవ్యసాచి.
“మీరిప్పుడు ఆ కథ ఎందుకు చెప్పారో నాకర్థమైంది” నవ్వుతూ అంది విజేత.
“మీరు నమ్మడం లేదా? ఇట్స్ ట్రూ విజేతా! ఆ కారణంగానే.. అంటే ఆడ, మగా కలయిక లేకుండానే… ఒక ఎలుక, ఒక కప్ప పుట్టినప్పుడు, ఇతర ప్రాణులు కూడా పుట్టడానికి ఆస్కారముందని సైంటిస్టులు కృషి చేస్తున్నారు. మానవుల క్లోన్ తయారయ్యిందంటే.. మనం బోస్‌ని గాంధీని, నెహ్రూను, జె.అర్.డి. టాటాని, ఇందిరాగాంధీని, పటేల్‌ని, రాజీవ్‌గాంధీని, ఐన్స్‌స్టీన్‌ని, చార్లీ చాప్లిన్‌ను, అంబేద్కర్‌ను సృష్టించుకోవచ్చు” చాల ఎక్సయింటింగ్‌గా చెప్పాడు సవ్యసాచి.
“రెండోసారి పుట్టిన ఆ మానవుల క్లోన్‌లకు చావుండదా?”
అలాంటి ప్రశ్న విజేత వేస్తుందని ఊహించని సవ్యసాచి తడబడ్డాడు.
“గ్లోబ్ ఈజ్ రౌండ్ మిస్ విజేతా! మళ్ళీ మనం మృత్యువు దగ్గరకే వచ్చాం…” నవ్వుతూ అన్నాడు సవ్యసాచి.
అతని నవ్వుతో శృతి కలిపింది.
“మిస్ విజేతా..! మనం డాలీ విషయంలో చేసిన పరిశోధనలకు సంబంధించిన డిటైల్స్‌ను అమెరికా పంపుతున్నాను. బహుశా మన పరిశోధనలకు సంబంధించిన న్యూస్ అమెరికన్ టాబ్లాయడ్స్ కవర్ చేయవచ్చు.”
“అంటే.. మన సంస్థ పేరు, అడ్రస్ ఆ న్యూస్ ఐటెమ్స్‌లో వస్తుందా?” కంగారుగా అరిచింది విజేత.
“రాదు.. ఆ విషయంలో హారిస్ చాల జాగ్రత్తలు తీసుకుంటాడు.”
అతని వాక్యం ఇంకా పూర్తికాలేదు. టేబుల్ మీద ఫోన్ మోగడం, సవ్యసాచి రిసీవర్ అందుకోవడం వెంటనే జరిగిపోయింది.
“హలో దిశా! ఎక్కడనుంచి?” పలకరించాడు సవ్యసాచి చేతి గడియారం వైపు చూసుకుంటూ.
అప్పుడు ఉదయం 9.45 నిమిషాలైంది.
సత్యవర్ధన్ అనే వ్యక్తి పరిచయం కావడం, అతనికి తగిలిన ఎలక్ట్రిక్ షాక్ అంతా చెప్పి-
“పది నిమిషాల క్రితం అతను చనిపోయాడు. అతనికెవరూ లేరు. అతని శవాన్ని మనం స్వాధీనం చేసుకోవచ్చు” అంది దిశ ఉద్వేగాన్ని అణచుకుంటూ.
“ఓకే దిశా! ఐ విల్ సెండ్ నవనీత్! హి విల్ మేక్ హిమ్ యూజ్ చిల్లర్! ఒన్ ఇంపార్టెంట్ థింగ్… ఆ శవాన్ని నర్సినంగ్‌హోం నుంచి ఇమ్మెడియట్‌గా తిరుపతిలోని మన ఆఫీస్‌కి తీసుకెళ్లండి. ఏవరికీ అది శవంగా తెలియకూడదు. చిల్లర్‌గా మార్చిన తర్వాత మన లేవరేటరీకి దానిని నేనే స్వయంగా తీసుకోస్తాను. ఓ.కె…” అని ఫోను పెట్టెశాడు సవ్యసాచి. వెంటనే ఇంటర్‌కమ్ బటన్‌ని ప్రెస్ చేశాడు.
మరో మూడునిమిషాల తర్వాత .నవనీత్ అక్కడకొచ్చాడు.
“మిస్టర్ నవనీత్…! ఇకనుంచీ నువ్వు బిజీ అయ్యే పరిస్థితులు ఏర్పడుతున్నాయి” అన్నాడు సవ్యసాచి సాలొచనగా.
ఏం సార్… శవం దొరికిందా?” వెంటనే ఆడిగాడతను.
“ఎస్ మై ఫ్రెండ్…” ఏం చెయ్యాలో చకచకా చెప్పసాగాడు సవ్యసాచి.
మనిషి ప్రాణాలు పోయి శవంగా మారినప్పుడు, ఆ శరీరాన్ని మైనస్ 190 డిగ్రీల సెంటీగ్రేడ్ దగ్గర వరకూ శీతలీకరించి వుంచితే, ఆ శరీరంలోని టిష్యూ లేవీ పాడయి పోకుండా వుంటాయి. భవిష్యత్తు ప్రయోగాలకు ఆ శరీరం వుపయోగ పడుతుంది.
మానవ శరీరం శవంగా మారిన సమయంలో, శరీరంలోని రక్తాన్ని తొలగిస్తూ, దాని స్థానంలోని ‘క్రియో ప్రొటెక్టెంట్’ను ఎక్కిస్తారు. దాని వలన మెదడులోని టిష్యూకు, ఐస్ క్రిస్టల్ వలన నష్టం జరగదు… తర్వాత లోపలికి గాలి వెళ్ళకుండా, శరీరాన్ని పొడి ఐస్‌లో భద్రంగా ప్యాక్ చేస్తారు. దానికోసం ప్రత్యేకంగా పెట్టెల్ని తయారుచేస్తారు. బయటివాళ్ళకు ఆ పెట్టెలు శవాల పెట్టెల్లా మాత్రం కనిపించవు. మరణించిన వ్యక్తి శవాన్ని రెండు మూడు గంటల లోపుగానే క్రయోనిక్‌గా మార్చాల్సి వుంటుంది. లేని పక్షంలో టిష్యూలు పాడైపోవడానికి ఆస్కారం యేర్పడుతుంది. శవాన్ని క్రయోనిక్‌గా మార్చే విధానంలో స్పేషల్ ట్రైనింగ్ పొందిన వ్యక్తి  నవనీత్ మాత్రమే.
అతనికి ముందు జాగ్రత్త చర్యగా ఆ శిక్షణను బ్రిటన్‌లో ఇప్పించింది సవ్యసాచి.
“మిస్టర్ నవనీత్! బీ కేర్‌వుల్…” చిల్లర్‌గా మర్చాటానికి అవసరమైన పరికరాల్ని తీసుకుని జీపు ఎక్కుతున్న నవనీత్‌తో అన్నాడు సవ్యసాచి.
“డొంట్ వరీ సార్” జీపు ముందుకు కదిలింది.
వెంటనే తన పక్కనున్న విజేతవైపు తలతిప్పి-
“రేపటినుంచీ మీకు చేతినిండా పనే! కదా…” అన్నాడతను.
ఆమె మాట్లాడలేదు. ఆలోచనలో మునిగిపోయింది.
*                                  *                                  *                                  *
కొత్తపాలెంలో ప్రధానిపై హత్యా ప్రయత్నం జరిగిన మరుసటి రోజు అర్థరాత్రి రుషికుమార్ నుంచి భారతికి ఫోనొచ్చింది.
పి.ఎమ్.కి ఏమీ కాలేదని క్షేమంగా వున్నారని, హత్యా ప్రయత్నం షాక్ నుంచీ తేరుకోవటానికి పి.ఎమ్.ని ఒక రహస్య స్థలంలో వుంచటం జరిగిందని-అది త్వరలోనే పి.ఎమ్. దేశ రాజధానికి రాబోతున్నారని చెప్పాడు.
అప్పటికిగాని భారతి మనసు కుదుటపడలేదు. అంత ఆలస్యంగా ఆ వార్త చెప్పినందుకు ఆమె ఫోనులోనే రుషికుమార్‌ని అలుపెరగకుండా తిట్టిపోసింది.
రుషి నవ్వుకున్నాడే తప్ప బదులివ్వలేదు.
ప్రస్తుతం తాము ఎక్కడున్నది చెప్పకుండానే అతను ఫోన్‌ని డిస్కనెక్ట్ చేశాడు.
*                                  *                                  *                                  *

రచన: సూర్యదేవర రామ్మోహనరావు                                
suryadevaranovelist@gmail.com
http://www.suryadevararammohanrao.com/ 
 

తలకోనలోని మృతసంజీవని ప్రయోగశాల…
ఆస్ట్రేలియన్ పిల్లి డాలీకి అమర్చిన హార్ట్‌ లంగ్ మెషిన్‌ని తీసేసింది డా.విజేత
దాని బ్రెయిన్ వేవ్ స్టడీగా వుండటంతో ఎంతో సంతృప్తిగా వుందామెకు.
ఆ పిల్లి తన సీట్లో నెమ్మదిగా కదులుతోంది. దానిని అక్కడ నుంచి బయటకు రప్పించడానికి సవ్యసాచి ప్రయత్నిస్తున్నాడు.
“హాయ్ కమాన్! కమాన్! గెటప్…” ఆ పిల్లి ముందు నిలబడి చిటికెలు వేస్తున్నాడతను.
డాలి ఇదివరలోలా ఉత్సాహంగా లేవడం లేదు- దుమకడం లేదు.
దూరంగా నిల్చొని ఆ దృశ్యాన్ని తదేకంగా చూస్తోంది దిశ.
హైదరాబాద్‌లో తన చేతిలోంచి దుముకి పారిపోయిన పిల్లి నిజంగా చనిపోయిందా? నిజంగా చనిపోయిన పిల్లిని డా. విజేత బ్రతికించడం జరిగిందా?
డాలీ ఎంత యాక్టివ్‌గా వుండేదో, దిశకు మాత్రమే తెలుసు.
ఆ పిల్లి సవ్యసాచివైపు, చుట్టూ పరిసరాలవైపు చూస్తున్నా మగతగా చూస్తోంది.
“డా.విజేత! ఈ పిల్లికి ఏదైనా గుర్తుంటుందంటారా?” అని అడిగాడు సవ్యసాచి.
“అంటే జ్ఞాపకశక్తి కోల్పోయిందనా మీ ఉద్దేశ్యం?” అనేక పరీక్షల అనంతరం ఆమె కూడా అదే నిర్ణయానికి వచ్చింది.
కొన్ని బ్రెయిన్ ఆపరేషన్స్‌లో మెటబాలిజం (శరీరంలోని అంగాలు రక్తం వగైరాల పని తీరు) తగ్గించడం కోసం కూల్ చెయ్యడం ఆటోమేటిక్‌గా జరుగుతుంది. అప్పుడు మానిటర్‌పై బ్రేయిన్ తరంగాలు ఫ్లాట్‌గా వుంటాయి. అలా ఫ్లాట్‌గా వుంటే దశలోని చైతన్యరహిత దశ అని అంటారు. కానీ మళ్ళీ రీవార్మ్ చేస్తే అన్నీ సర్దుకుంటాయి.
ఆ బ్రెయిన్ తరంగాలు ఫ్లాట్‌గా మారే దశనే మానవ ప్రపంచంలో మరణంగా భావించడం జరుగుతోంది. మరణం తర్వాత యింకో దశ వుంటుందని, మనిషి ఎప్పుడూ ఊహించకపోవడం వల్ల శవాలని ఇంట్లో వుంచి పరీక్షలు చేయడం అనే ప్రక్రియ జరగలేదు. ఆధునిక మానవుడు తనకు చెందిన ఓ బంధువు మరణిస్తే వెంటనే ఆ శవాన్ని సంప్రదాయ పద్ధతిలో పూడ్చడమో, ఖననం చెయ్యడమో చేసి తన బాధ్యతను దింపేసుకుంటాడు. కానీ ఆదిమ తరగతికి చెందిన కొంతమంది మనుషులు మరణించిన తన సమీప బంధువులు శవాలను యింట్లో వుంచి రక్షించేవారు. శరీరంలోంచి వెళ్ళిపోయిన ఆత్మ మళ్ళీ తిరిగి వస్తుందని వారి నమ్మకం.
అలాగే ఇంటినుంచి స్మశానానికి శవాలను తీసుకెళుతున్న సమయంలో కొన్ని శవాలలో చైతన్యం కలగడం, లేచి మేల్కొనడం, తాము చచ్చిపోయిన మళ్ళీ బ్రతికామని ఆ వ్యక్తులు చెప్పడంలాంటివి గత కొన్ని దశాబ్దాలలొ నిజంగా జరిగిన సంఘటనలు.
“ఈ పిల్లి రెండు మూడు రోజుల్లో లేచి నడుస్తుంది. పరుగెడుతుంది కూడా…” చెప్పింది విజేత కాన్ఫిడెంట్‌గా.
“మెమరీ పవర్ ని ఎలా రికవర్ చేసుకుంటుంది?” అడిగాడు సవ్యసాచి.
“ఇంతకుముందు అది ఏ ఇంట్లో వుండేదో, ఆ వ్యక్తులు కనిపిస్తే… ఆ జ్ఞాపకశక్తి త్వరగా అభివృద్ధి చెందే అవకాశం వుంటుంది…విజేత చెప్పిన మాటలను విని వులిక్కిపడింది దిశ.
డాలీ తనను గుర్తుపడుతుందా?
“దీనికో మంచి పేరు పెట్టాలి డాక్టర్!” అన్నాడు సవ్యసాచి. ఆ సమయంలోనే దిశ ముందుకు నడిచింది.
“డాలీ అని పేరు పెట్టండి డా. విజేత!” సలహా యిచ్చింది దిశ.
“ఏ పేరైనా ఒకటే… ఆ పేరు తన పేరుగా ఆ పిల్లి గుర్తిస్తే చాలు… మన ప్రయత్నం ఫలిస్తుంది” అని చెప్పి… “హలో డాలీ! డాలీ! హౌ ఈజ్ యువర్ హెల్త్… కమాన్ బేబీ” పిల్లి చుట్టూ తిరిగి ముడుచుకుని పడుకున్న దానిని పైకి లేపడానికి ప్రయత్నం చేస్తున్నాడు సవ్యసాచి.
“డాలీ! డాలీ! గెటప్… గెటప్…” సవ్యసాచితో పాటుశృతి కలిపిన దిశ గొంతును గుర్తుపట్టిన డాలీ ముఖం చటుక్కున తిప్పి ఆమెవైపు చూసి తోకాడించింది.
ఆ మార్పును వెంటనే పసికట్టింది డా. విజేత…
“మిస్ దిశా! డాలీ ఇంతకుముందు మీకేమైనా తెలుసా…?!” అని అడిగింది.
ఎందుకో జవాబు చెప్పలేక పోయింది దిశ.
అరగంట గడిచింది
డా. సవ్యసాచి ఎదురుగా వున్న మృతసంజీవని, క్రయోనిక్స్ సంస్థ సభ్యులందరివైపూ చూశాడతను.
అందరి కళ్ళల్లో ఆనందం తొణికిసలాడుతోంది.
డా. విజేత కృషిని అందరూ అభినందిస్తున్నారు.
“మన పరిశోధనా ఫలితాలు మన మధ్యే వుండడం వల్ల వుపయోగం లేదు డా.సవ్యసాచి” డా. వంశీ అన్నాడు.
“అంటే…?
“మన పరిశోధనా ఫలితాలు ప్రపంచానికి తెలియాలి.  చనిపోయిన పిల్లిని మన సంస్థ బ్రతికించగలిగిందని, ఆ పిల్లి ఫోటోను తద్వారా మన పరిశోధనా ఫలితాలు పత్రికల్లో ప్రచురిస్తే…” డా. సమీర్ అన్నాడు.
        “లేదు మిస్టర్ సమీర్! పిల్లిని బ్రతికించడం ద్వారా మనం చేసిన ప్రయోగం గొప్ప విషయం కాదు. ఎందుకంటారా ? అది ఎన్ని గంటలు బ్రతుకుతుందో, ఎన్ని రోజులు బ్రతుకుతుందో మనకు తెలీదు. ఇంకా పరిశోధనలు జరగాల్సి వుంది. ఈ పిల్లిని బతికించగలిగినా, దాని జ్ఞాపకశక్తిని తిరిగి తేలేకపోయాం. అది కూడా చాలా అవసరం. అదే కాకుండా అమెరికాలోని మన సంస్థను స్పాన్సర్ చేస్తున్న సంస్థ అనుమతి లేనిదే మన ప్రయోగాలకు సంబధించిన ఆ విషయాలు బయటకు రావడానికి వీల్లేదు.”
“ఓ.కె. డాక్టర్! మనకిప్పుడు మనుషుల శవాలు కావాలి. ఒక శవాన్ని మనం బ్రతికించగలిగిననాడు మన సిద్ధాంతం నిజంగా ఊపిరి పోసుకున్నట్టు లెఖ్ఖ” చెప్పింది . విజేత పట్టుదలగా.
“ఎస్ విజేత! మనం ప్రస్తుతం శవాల అన్వేషణలోనే వున్నాం. మిస్ దిశ ఆ ప్రయత్నంలోనే వుంది. అదే కాకుండా, అనాధ శవాలను గుర్తుపట్టి, మన సంస్థకు చేర్చడానికి ప్రత్యేకమైన సీక్రెట్ సర్వీస్‌ను నేను ఏర్పాటు చేస్తున్నాను. ఒక వారం రోజుల తరువాత నుంచి మనం మన పరిశోధనల్ని విస్తృతం చేయాలి. అందుకు మీరు ప్రస్తుతం చేస్తున్న వుద్యోగాలను వదిలిపెట్టి, పూర్తి టైం మృతసంజీవని సంస్థలో పని చేయాల్సి వుంటుంది. ఇందుకు మీరందరూ అంగీకరిస్తారని నమ్ముతున్నాను.”
      ఇతరత్రా చేస్తున్న జాబ్స్‌ని వదిలేసి, పూర్తిగా తమ పరిశోధనల్ని, సేవల్ని మృతసంజీవని సంస్థకే కేటాయించడానికి అక్కడి డాక్టర్లు తమ అనుమతిని తెలిపారు.
ఆ మాటకు సవ్యసాచి సంతృప్తిని వ్యక్తం చేశాడు.
అందరూ వెళ్లిపోయాక సవ్యసాచి ఎదుట దిశ మాత్రమే వుంది.
“ఎలా వున్నాయి మా పరిశోధనలు?” అడిగాడు అతను.
“చాల ధ్రిల్లింగ్‌గా వుందీ అనుభవం… నిజంగా చచ్చిపోయిన పిల్లిని విజేత బ్రతికించిందా?” ఆమెకు ఆ విషయం యింకా సందేహంగానే వుంది.
“నమ్మలేకపోతున్నారా! డాలీని శవంగా మీరు చూసి వుంటే ఇప్పుడీ ఆపరేషన్ నిజమని నమ్మేవారు మీరు. అవునా?” నవ్వుతూ అన్నాడు సవ్యసాచి.
“డాలీ గాయపడడం నాకు తెలుసు.. చచ్చిపోవడం నాకు తెలీదు” చెప్పింది దిశ.
ఆ మాటకు ఆశ్చర్యపోయాడతను.
“డాలీ.. ఇంతకుముందు మీకు తెలుసా?” సంభ్రమంగా అడిగాడు సవ్యసాచి.
తనకు డాలీ ఎలా తెలుసో… డాలీ తనని ఎందుకు గుర్తుపట్టడానికి ప్రయత్నం చేసిందో చెప్పింది దిశ.
అది వింటూనే అనూహ్యమైన ఆనందోద్వేగానికి గురుయ్యాడతను. అంటే కొంతలో కొంత జ్ఞాపకశక్తిని కూడా తిరిగి రప్పించటం సాధ్యమేనన్నమాట. ఆ ఆలోచన వస్తూనే సవ్యసాచి పొందిన ఆనందం బహుశా అతని జీవితంలోనే చాల అరుదుదైనది.
చాలా సేపయ్యాక-
“మిస్ దిశా! మీ కార్యక్రమాన్ని మీరెక్కడ నుంచి ప్రారంభించాలనుకుంటున్నారు?” ప్రశ్నించాడు సవ్యసాచి నూతనోత్సాహంతో.
“మన ప్రయోగాలకు మనకిప్పుడు శవాలు కావాలి. లేదా క్రయోనిక్స్ పట్ల నమ్మకమున్న వ్యక్తులైనా కావాలి. అలాంటి వ్యక్తుల్ని పట్టుకోవాలను కుంటున్నాను.”
దిశ అలా చెప్పడం ఆశ్చర్యంగా వుందతనికి.
“క్రయోనిక్స్ సంస్థ పట్ల నమ్మకముండి తాము చనిపోయాక, బ్రతకాలనే కోరికతో మనకు తమ భౌతిక శరీరాలను యిచ్చే వ్యక్తులు వుంటారా?”
“వుంటారు డాక్టర్! పునర్జన్మ మీద నమ్మకమున్న వ్యక్తులుంటారు. వాల్ట్ డిస్నీలాంటి వ్యక్తి సైన్స్ టెక్నాలజీల్ని మాత్రమే విశ్వసించే, వాల్ట్ డిస్నీ 1966 డిసెంబర్ 15న లంగ్ కేన్సర్ ఆపరేషన్ జరుగుతున్న సమయంలో చనిపోయాడు. ఆ తర్వాత ఆయనకు అంత్యక్రియలు జరిగినట్టుగా అనుకున్నారే తప్ప ఆయన శవం ఏమైందో… ఆ విషయాలు ఇప్పటికీ ప్రపంచానికి తెలీవు.
అంటే అప్పటికే ఆయనకు క్రయోనిక్స్ గురించి తెలిసి వుండాలి. తను మళ్ళీ జన్మించాలనే కోరికతో, తన శవాన్ని క్రయోనిక్స్‌గా మార్చుకునే ప్రయత్నం చేశాడని కొంతమంది అంటారు. పైగా వాల్ట్‌ డిస్నీకి భారతీయ ఫిలాసఫీ అంటే చాల ఇష్టం. పునర్జన్మల్ని విశ్వసించినప్పుడు, ఆ నమ్మకంగల మన వాళ్ళని, మన సంస్థపట్ల ఆకర్షింపచేయడం కష్టపడితే జరిగే పననే నా నమ్మకం” అంది దిశ దృఢంగా.
సవ్యసాచి దిశ వైపు దిగ్భ్రాంతిగా ఛూశాడు.
“క్రయోనిక్స్ ఉద్యమానికి సంబంధించి ప్రపంచంలో మొట్టమొదటి సారిగా ఫ్రీజ్ చేయబడిన వ్యక్తి, గ్లెండెల్ ప్రాంతానికి చెందిన ఓ ప్రొఫెసర్. లిక్విడ్ నైట్రోజన్లో పెట్టి ఆ శవాన్ని క్రయోనిక్స్‌గా మార్చారు. వాల్ట్ డిస్నీ చనిపోయిన కొన్ని వారాలకే ఆ సంఘటన జరిగింది. క్రయోనిక్స్‌గా మారిన ఆ వ్యక్తే వాల్ట్ డిస్నీ అని, ఆయన శవం దొరక్కపోవడం వల్ల చాలామంది భావించారు.
కానీ దానికి ఆధారం కానీ, రికార్డు కానీ లేదు. అయితే విచిత్రంగా గ్లెండెల్ ప్రాతంలోనే డిస్నీ సమాధి కూడా వుండడం, పైగా మొట్టమొదటి సారిగా ఫ్రీజ్ కాబడిన వ్యక్తి అక్కడి ప్రొఫెసర్ కావడంతో, ప్రపంచవ్యాప్తంగా ఆ విషయంలో సంచలనం చెలరేగింది.
క్రయోనిక్స్ సంస్థ, క్రయోనిక్స్ మూవ్‌మెంట్ గురించి ప్రపంచానికి తెల్సింది అప్పుడే…” సవ్యసాచి ఎక్కడో ఆలోచిస్తూ అన్నాడు.
“ఒక గొప్ప వ్యక్తి శవాన్ని మనం క్రయోనిక్స్‌గా మార్చి, బ్రతికించ గలిగిననాడే… మన సంస్థ గురించి ప్రపంచానికి తెలుస్తుందంటారు అంతేనా?”
“ఎస్ మిస్ దిశా! యూగాట్ మై పాయింట్… ప్రపంచానికి మన పరిశోధనల గురించి తెలియడం ఒకటే కాదు మన లక్ష్యం. ప్రపంచం విశ్వసిస్తున్న ఒక నమ్మకాన్ని చేధించడం, శారీరక శైధిల్యం వేరు, మృత్యువు వేరు అని చెప్పడం, ఏ వయసువారైనా, ఏ ప్రాణి అయినా, మృత్యువుకు భయపడాలసిన పనిలేదని చెప్పడం-మృత్యువు అనే భయంకరమైన ఒక ప్రమాదం లేదని తెల్సిననాడు- భూగోళంలోని మనుష్యులే కాదు, విశ్వగోళంలో ఆయా గ్రహాల్లో వుంటున్న జీవుల గురించి కూడా మనకు తెల్సుకోడానికి వీలవుతుంది” తన మనసులోని వుద్దేశ్యాన్ని చెప్పి-
“అందుకే మామూలు మనుషుల శవాలు మనకు ప్రయోగాలకు వుపయోగపడితే మన ఫలితాలు విశ్వవ్యాప్తం కావడానికి, ఒక గొప్ప వ్యక్తి శవం వుపయోగపడుతుంది. మిస్ దిశా! నీ శవ అన్వేషణలో ఈ విషయాన్ని నువ్వెప్పుడూ మరచిపోవద్దు.”
క్రయనిక్స్ థీరీని అంచెలంచెలుగా తెల్సుకుంటున్న దిశ మనసులో అంతర్గతంగా చెలరేగుతున్న సంచలనం, ఆమెలో రూపుదిద్దుకుంటున్న స్పష్టమైన లక్ష్యానికి చేరువవుతోంది.
“సీయూ… సార్” సీట్లోంచి లేవబోతున్న దిశ పక్కకు తిరిగి చూసింది.
పక్కన ఎప్పుడు లేచి వచ్చిందో తెలీదు. డాలీ ముందు కాళ్ళతో దిశ కూర్చున్న కుర్చీని పట్టుకోడానికి ప్రయత్నం చేస్తోంది.
  *                                            *                                  *                                  *
ఎవరితోనో ఫోన్‌లో సీరియస్‌గా మాట్లాడుతున్న ప్రతాప్‌సింగ్ లోపలికి వస్తున్న అర్జున్ చౌహాన్‌ని చూసి టక్‌మని లైన్‌ని కట్ చేసి-
“ఆయీయే… ఆయీయే.. భాయి సాబ్! నీ కోసమే ఎదురు చూస్తున్నాను” లేచి చిరునవ్వుతో ఎదురెళ్ళాడు ప్రతాప్‌సింగ్.
ఆ ఫోన్ లైన్‌ని ప్రతాప్‌సింగ్ సడన్‌గా డిస్‌కనెక్టు చెయ్యడం గమనించిన అర్జున్‌చౌహాన్-
ఒక్కక్షణం అతని కళ్ళల్లోకి చూసి-
“పద! లోపలికెళ్ళి మాట్లాడుకుందాం” అంటూ పక్కరూమ్ వైపు నడిచాడతను.
ఇప్పుడే అజనీష్ ఫోను చేశాడు. ఏర్పాట్లన్నీ సక్రమంగా జరిగాయట. రేపు సరిగ్గా..” అటూ ఇటూ చూసి గొంతును తగ్గించి మిగతా విషయాన్ని చెప్పాడు.
“అజనీష్ ఏం చేసినా సిస్టమాటిక్ గా చేస్తాడు. అతగాడిమీద నాకు నమ్మకం వుంది. నాకు నమ్మకం లేనిది…”
“నామీదే అంటావ్! చూడూ… పక్కాగా మనిద్ధరం ఒకమాట అనేసుకుంటే, అనుమానాలు తగ్గుతాయిగా” అన్నడు ప్రతాప్‌సింగ్.
    “అయితే చెప్పు! విశ్వంభరరావు గొడవ రేపటితో వదిలిపోతుంది. అతగాడి మరణవార్త ధృవపడిన మరుక్షణం, పార్టీ నన్ను నాయకుడిగా ఎన్నుకుంటుంది. ఆ తర్వాత..”
“మరి నా సంగతేమిటి నువ్వు పార్టీ లీడర్‌వై పోయి. ప్రైమ్ మినిస్టరై పోతే నాకేంటి లాభం?” ప్రతాప్‌సింగ్ గొంతులో అంతులేని నిరాశ.
“నువ్వు హోమ్ మినిస్టర్ పోస్ట్ తీసుకో. ఈ టర్మ్ ప్రధానిని నేను. నెక్స్ట్ టర్మ్ ప్రధానివి నువ్వు. ఇదే మనిద్దరి మధ్యా అండర్ స్టాండింగ్” అన్నాడు అర్జున్ చౌహాన్.
“అది కాదు అర్జున్‌భాయ్! ప్రధాని పదవికోసం,ఎన్నాళ్ళ నుంచి కలలు కంటున్నానో నీకు తెలుసు. నీ కంటే వయసులో పెద్దవాడ్ని. ఆ పదవి నాకొదిలేయ్. నెక్స్ట్ టర్మ్ నువ్వు తీసుకో. నేను ప్రధానినైనా, పవర్స్ అన్నీ నీవే.. నీ వర్గం వాళ్ళని పువ్వుల్లో పెట్టి చూసుకుంటాను. ఈసారి నాకు నువ్వు అండగా వుండు” అర్జున్‌ చౌహాన్ రెండు చేతులు పట్టుకుని ప్రాధేయపడ్డాడు ప్రతాప్‌సింగ్.
ఒక్కక్షణం ఆలోచనలో పడ్డాడు అర్జున్‌చౌహాన్.
ఒక వ్యక్తిని సీట్లో కూర్చోపెట్టి, ఆ సీట్లోని వ్యక్తిని, సరైన సమయంలో కిందకు లాగేసి, తొక్కెయ్యడం అర్జున్‌ చౌహాన్‌కి వెన్నతో పెట్టిన విద్య.
సీట్లో వుండి అధికారం అనుభవించడంకన్నా సీట్లో లేకుండా అధికారం అనుభవించడంలోనే అసలైన మజా వుంది.
విశ్వంభరరావు మృతి విషయంలో ఎంక్వయిరీలు, గొడవలు ఇవ్వన్నీ చల్లబడేసరికి ఎలాగూ ఆరునెలలు పడుతుంది. అప్పుడు అసమ్మతి బాణం ఎలాగూ వుంది. ప్రతాప్‌సింగ్ సత్తా కూడా తెల్సిపోతుంది. అని ఒక్కక్షణంలోనే ఆలోచించుకున్న అర్జున్‌చౌహాన్ పెదవుల మీద చిరునవ్వును వులుముకుని-
“ఓ.కె.ప్రతాప్‌భాయ్! నీ మాట నేనెప్పుడు కాదన్నాను, విశ్వంభరరావు వ్యవహారం ముగిసాక, మనం అజనీష్‌ని జాగ్రత్తగా చూసుకోవాలి గుర్తుంచుకో” సలహా ఇచ్చాడు అతను.
“మనిద్దరం చేతులు కలిపితే దేశం మన గుప్పిట్లో వుంటుందన్న విషయం తెలుసు” పెద్దగా నవ్వుతూ అన్నాడు ప్రతాప్‌సింగ్.
అర్జున్‌చౌహాన్ ఫోను వైపు నడిచాడు.
అప్పటికి ప్రదాన మంత్రి విశ్వంభరరావు మారుమూల పల్లెకు టూర్‌కు వెళ్ళడానికి సరిగ్గా పదిగంటల సమయం వుంది.
  *                                *                                  *                                  *
మర్నాడు ఉదయం…
సరిగా అయిదూ యాబై అయిదు నిమిషాలు. ప్రధాని రెసిడెన్స్ మంత్రులతోనూ, అధికార, అనధికార ప్రముఖులతోనూ నిండిపోయి వంది.
ముఖ్యమైన పార్టీ సమావేశం యింకా ఇరవై నాలుగ్గంటల్లో జరగాల్సి వుండగా ప్రధాని విశ్వంభరరావు అంతగా ప్రాముఖ్యం లేని ఆంధ్రప్రదేశ్‌లోని ఒక మారుమూల పల్లెటూరుకు వెళ్ళడం ఏంటో ఎవరికీ అంతుబట్టడం లేదు.
విశ్వంభరరావు పర్ననల్ ట్రిప్‌గా అధికారిక వర్గాలు చెబుతున్నా అసమ్మతి వర్గం మాత్రం ఆ విషయాన్ని ససేమిరా నమ్మడం లేదు.
ఆ మారుమూల పల్లెటూరు ప్రధాని వెళుతున్నాడంటే, ఏ అమెరికా నుంచో, రష్యా నుంచో  ఏజెంట్లు అక్కడకు వస్తున్నారేమో! ప్రధాని తన పదవిని నిలుపుకోడానికి అంతర్జాతీయ శక్తుల్ని ఆశ్రయిస్తున్నాడేమో!
రకరకాల ఊహాగానాలు…
రుషికుమార్‌కు కూడా ఏ విషయం అంతుబట్టడం లేదు. ప్రధాని పర్యటన గురించి భారతి కూడా పేదవి విప్పడం లేదు.
ప్రస్తుతం పి.ఎమ్ మానసిక పరిస్థితి ఏం బాగాలేదు. అందుకే ఇలాంటి నిర్ణయాలు తీసుకుంటున్నారేమో …
రుషికుమార్ ఆలోచనలు అంతవరకూ వెళ్లినా, ఎక్కడ ఎలాంటి సిట్యువేషన్ ఎదురైనా ఎదుర్కోడానికి సిద్ధంగా అన్ని ఏర్పాట్లు చేశాడు.
సరిగ్గా ఉదయం తొమ్మిది గంటలకు-
మంత్రివర్గ సహచరుల వీడ్కోలు అనంతరం ప్రధాని విశ్వంభరరావు హెలిపాడ్ వైపు నడిచారు.
మొదట విశ్వంభరరావు ఎక్కి హెలికాప్టర్‌లో కూర్చున్నారు.
ఆయన ప్రక్కన కూర్చున్న వ్యక్తి పర్సనల్ సెక్యూరిటీ చీఫ్ రుషికుమార్.
సరిగా తొంభై నిమిషాలు గడిచాయి.
హైదరాబాద్ ఎరోడ్రోమ్‌లో హెలికాప్టర్ ఆగింది. ఆంధ్రప్రదేశ్ చీఫ్ మినిస్టర్, తదితరులతో ముచ్చటించాక, విశ్వంభరరావుతో ప్రయాణించటానికి తన అభిమతాన్ని వ్యక్తం చేశాడు సి.ఎమ్.
“నో మిస్టర్ వెంకట్రామ్‌రెడ్డి! ఇది నా పర్సనల్ ట్ర్రిప్…! మీరు నాతో రావాల్సిన పనిలేదు” స్థిరంగా అన్నారు పి.ఎమ్.
ఆ మాటలకు చీఫ్ మినిస్టర్, మిగతా మంత్రులు, పోలీసు ఉన్నతాధికారులు ఆశ్చర్యపోయారు.
మరో అయిదు నిమిషాల తర్వాత ప్రైమినిస్టర్ హెలికాప్టరు గాలిలోకి లేచింది.
అయినా-
అప్పటికే ప్రొటోకాల్ ప్రకారం శ్రీకాకుళం జిల్లాలోని పోలీసు అధికారులు, ఇంటెలిజెన్స్ వర్గాలు ప్రధాని టూర్‌కి వెళ్తున్న ఆ గ్రామాన్ని చుట్టుముట్టేశారు.
ఆ గ్రామం పేరు కొత్తపలెం!
ఆ ఊరిలో ఉన్నది కేవలం వెయ్యి గడపలు మాత్రమే!
  *                                *                                  *                                  *
కొత్తపాలెం ఆ సమయంలో నిశ్శబ్దంగా వుంది.
మట్టిరోడ్డుకి అటూ ఇటూ పూరిగుడిసెలు, ఆ రోడ్డు చివర శిధిలమైన రామాలయం.
ఆ రామాలయానికి దూరంగా విశాలమైన చెరువు, ఆ చెరువు పక్కన అంతెత్తున పెరిగిన చెట్లు, చేమలు, కొండలు, కోనలు.
రామాలయం రచ్చబండ దగ్గర కూర్చుని దేశ రాజకీయాలు మాట్లాడుకుంటున్న అయిదారుగురు వ్యక్తులకు-
సడన్‌గా ఆ ఊళ్ళోకి పోలిసు జీపులు, కార్లూ ఎందుకొచ్చాయో అర్థం కావడం లేదు.
కొద్దిరోజుల క్రితం వరకు చీకట్లో మగ్గిపోయిన ఆ గ్రామంలో రాత్రికి రాత్రి కరెంటు స్తంభాలు, విద్ర్యుత్ లైట్లు వచ్చేశాయి.
రాత్రంతా ఎవరో మున్సిపల్ అధికారులు మెయిన్ రోడ్ నుంచి ఆ గ్రామంలోకి వచ్చే రోడ్డును చదును చేసే కార్యక్రమంలో వున్నారు.
గ్రామం నిండా తోరణాలు వెలిశాయి.
పార్టీ కార్యకర్తల హడావిడితో ఆ ప్రాంతమంతా నిండిపోయింది.
పోలీస్ ఉన్నతాధికారులకు, ఇంటెలిజెన్స్ వర్గాలకూ ఒక్కటే అనుమానం…
అక్కడకు ప్రధాని ఎందుకొచ్చినట్టు? ఎవర్ని కలవడానికి?
ఆ ప్రశ్నకు జవాబు ఎవరికీ తెలీదు.
ఒక ప్రధానమంత్రి విశ్వంభరరావుకి తప్ప!
అప్పటికప్పుడు కొత్తపాలెం గ్రామానికి మూడు కిలోమీటర్ల దూరములో హెలిపాడ్ యేర్పాటయింది.
ఆ హేలిపాడ్ దగ్గర, రాష్త్ర ప్రభుత్వం తరవున ప్రధానిని ఆహ్వానించడనికి జిల్లా మంత్రి, జిల్లా కలెక్టర్, తదితర అధికారులు, రాజకీయ నాయకులు చేతుల్లో దండలతో ఎదురుచూస్తున్నారు.
  *                                *                                  *                                  *
సరిగ్గా పదకొండూ ఇరవై అయిదు నిమిషాలు.
ఊరికి ఒక ప్రక్కగా ఉన్న కొండల సమీపంలోకి ఒక జీపొచ్చి ఆగింది.
ఆ జీపు డ్రవింగ్ సీట్లోంచి దిగిన ప్రొఫెషనల్ కిల్లర్ శోభరాజ్ నలువేపులా చూసి, వళ్ళు విరుచుకుని, కొండలవైపు నడిచాడు. కొండ సగభాగం వరకూ ఎక్కి బైనాక్యులర్సు తీసుకుని, గ్రామంవైపు నిశితంగా చూడ సాగాడు.
అప్పటికప్పుడు అతని మెదడులో ఒక పధకం రూపుదిద్ధుకుంది. హేండ్ బ్యాగ్స్‌లో సిద్దంగా వుంచుకున్న పోలీస్ ఖాకీ యూనిఫారమ్‌ని తీసుకుని, టోపీని పెట్టుకొని, జేబులో రివాల్వరు సర్దుకుని, కొండల మీంచి కిందకు దిగాడు.
చెరువు పక్క నుంచి పొదలచాటున నడవటం ప్రారంభించాడు అతను.
  *                                *                                  *                                  *
పదకొండూ ముప్పై అయిదు నిమిషాలు.
హెలీపాడ్ దగ్గర ఆగిన హెలికాప్టరులోంచి ప్రధాని విశ్వంభరరావు కిందకు దిగారు.
అక్కడున్న వందలాదిమంది జనానికి నమస్కరిస్తూ, ముందుకు నడుస్తూ పక్కనే నడుస్తున్న రుషికుమార్ వైపు తిరిగి-
“మిస్టర్ రుషీ! దిసీజ్ మై పర్సనల్ ట్రిప్…! ఇ డోంట్ వాంట్ ఎనీ ప్రొటోకాల్స్… లెట్ మీ గో ఫ్రీలీ… ఓకే…”
విశ్వంభరరావు ఇష్టప్రకారం ఏర్పాట్లు చకచకా జరిగిపోయాయి.
కలెక్టరు కారులో ప్రధాని ఒక్కరే ఆ గ్రామంలోకి బయలుదేరారు. కమెండోలు, పోలీస్ అధికారులు దూరంగా ఆగిపోయారు.
నేరుగా ఆ కారు ప్రధాని ఇన్‌స్ట్రక్షన్స్ మేరకు రామలయం పక్కన వున్న ఓ పూరిగుడిసె ముందు ఆగింది.
కార్లోంచి దిగిన ప్రధాని విశ్వంభరరావు నలువైపులా ఒకసారి చూసి పూరిగుడిసె ముందు వంగి-
“ఒరే శ్రీరాములూ.. శ్రీరాములూ.. ఒరేయ్ రామచంద్రమూర్తీ” అని గట్టిగా పిలిచారు.
లోన్నుంచి డెబ్భై నాలుగేళ్ళ వ్యక్తి నెమ్మదిగా చేతికర్ర సాయంతో బయటికొచ్చి-
“ఎవరూ… నాకు సరిగ్గా చూపు కనబడదు బాబూ! నీ పేరు…?”
“నేనేరా… విశ్వంభరాన్ని! నీతో చిన్నప్పుడు… స్కూల్లో అయిదో క్లాసు చదువుకున్న కుర్రాడ్ని…” విశ్వంభరరావు ప్రేమగా శ్రీ రాములు చేతిని పట్టుకున్నారు.
విశ్వంభరం.. అంటే విశ్వంభరరావు.. అంటే… భారతదేశ ప్రధాని.. తనతోపాటు ఎప్పుడో స్కూలు బల్లమీద కూర్చుని చదువుకున్న భారతదేశ ప్రధాని, తనని గుర్తుపెట్టుకుని రావడం.. ఆయనకు నమ్మశక్యంగా లేదు.
అస్పష్టంగా కనిపిస్తున్న చూపుతో, కళ్లను పూర్తిగా విప్పి, ఆ వ్యక్తిని పోల్చుకోవటానికి ప్రయత్నిస్తూ, ఏదో పోలిక గుర్తుపట్టి-
“ఒరేయ్.. నువ్వు… నువ్వు… నా విశ్వానివా? మాతోపాటు చదువుకున్న అల్లరి విశ్వానివి… నువ్వేరా? ఒరేయ్ విశ్వం… రా.. రా… ఈ పేదింటికి రారా..” సముద్రంలాంటి అభిమాన తరంగాలు ఆ కళ్ళల్లో కన్నీళ్ళుగా మారుతున్నాయి.
వంగి లోనికి నడిచారు విశ్వంభరరావు.
ఆ ఊరివాళ్ళకు ఆ దృశ్యం చాలా విచిత్రంగా వుంది.
ఆ ఊరిలో ఒంటరిగా బ్రతుకుతున్న శ్రీరాములుతో దేశప్రధాని విశ్వంభరరావు ఒకప్పుడు కలిసి చదువుకున్నాడని వాళ్ళకు తెల్సినా, వాళ్ళెప్పుడూ ఆ విషయాన్ని నమ్మలేదు!
తినటానికే తిండి లేనివాడు, దేశ ప్రధనితో చదువుకోవడం ఏమిటి? దూరంగా చెట్టు దగ్గర నిలబడి, ఆ దృశ్యాన్ని చూస్తున్న రుషి కుమార్ కళ్ళల్లో కన్నీటి బిందువులు కదలాడాయి.
విశ్వంభరరావులోని మానవతా వ్యక్తిత్వాన్ని మొదటిసారిగా చూశాడు రుషికుమార్.
“ఒక చిన్ననాటి స్నేహితుడ్ని చూడటానికి నువ్వొస్తావని నేనెప్పుడూ అనుకోలేదు.  విశ్వం… విశ్వం.. నా ఇంటికొచ్చిన నీకు కనీసం టీ నీళ్ళివ్వడానికైనా ఆర్ధిక స్తోమత లేని నా దురదృష్టానికి సిగ్గుపడుతున్నాన్రా విశ్వం! నన్నుక్షమించవూ…” కళ్ళనీళ్ళ పర్యంతమయ్యాడు శ్రీరాములు.
వాళ్ళిద్దరి మధ్యా మరపురాని అనుభూతుల్ని పంచే చిన్ననాటి ముచ్చట్లు దొర్లుతున్నాయి.
నలభై నిమిషాలు గడిచాయి.
శ్రీరాముల్తో సహా బయటికొచ్చారు విశ్వంభరరావు. ఇప్పుడాయన మనస్సెంతో ఉల్లాసంగా వుంది.
ఊర్లోని జనమంతా మట్టిరోడ్డు కటూ, ఇటూ నుంచున్నారు. దూరంగా కలెక్టరు, మిగతా పోలీసు ఉన్నాతాధికారులు. చేతిలోని దండలతో జిల్లా రాజకీయ ప్రముఖులు…
“నిరంతరం వత్తిడుల మధ్య, సమస్యల మధ్య చిక్కుకునే నాకు నువ్వు జ్ఞాపకానికొచ్చావు. మరుక్షణం వచ్చేశాను. ఇప్పుడు నా మనసెంతో ప్రశాంతంగా, ఆనందంగా వుంది. వస్తాన్రా శ్రీరాములు… ఇకనుంచి నువ్వు ఆర్థికంగా బాధపడకుండా ఏర్పాటు నేను చేస్తాన్లే” హామీ ఇచ్చి చిన్ననాటి స్నేహితుడ్ని మనసారా కౌగలించుకుని కళ్ళల్లోకి చూసి వెనుదిరిగాడాయన.
అప్పటికే అక్కడ చాల కోలాహలంగా వుంది.
గబగబా ప్రైం మినిస్టర్ దగ్గరకొచ్చాడు రుషికుమార్.
“సర్…”
“ఎస్…”
“పార్టీ ప్రముఖులు మీకు దండలు వెయ్యాలని కోరుకుంటున్నారు. మీరు ఒప్పుకుంటే…”
“వైనాట్ విత్ ప్లజర్.”
అంతకుముందే మెటల్ డిటెక్టర్స్‌తో చెక్ చేసిన దండల్ని ఒక్కొక్కరే అందిస్తుంటే చిరునవ్వుతో స్వీకరిస్తున్నారు విశ్వంభరరావు.
కొంతమంది దండలు, మరికొంతమంది వినతిపత్రాలు అందిస్తున్నారు.
వరసగా రెండు వరసల్లో జనం నుంచున్నారు.
ఆ వెనక కొంచెం దూరంలో ఏటవాలు ఎత్తయిన గుట్టమీద పొంచి వున్న శోభరాజ్ తన చేతిలోని టెలీస్కోపిక్ గన్‌ని పి.ఎమ్ విశ్వంభరరావుకి ఎయిమ్ చేశాడు.
హి ఈజ్ వెయిటింగ్ ఫర్ టైమ్…
ముందుకి చిరునవ్వులు చిందిస్తూ ఒక్కొక్క అడుగూ వేస్తున్నారు విశ్వంభరరావు.
కరెక్టుగా టార్గెట్ పాయింట్లో ఫిక్సయి పోయింది విశ్వంభరరావు తల.
శోభరాజ్ కుడిచేయి చూపుడువేలు టిగ్గర్‌ని నొకడానికి ముందుకు జరుగుతోంది.
అప్పుడు చూశాడు సెక్యూరిటీ చీఫ్ రుషికుమార్. గుట్టలచాటున ఒక మానవాకారం నీడ, నేలమీద కదలాడడం.. వెంటనే అతని కమెండో బ్రెయిన్ కంప్యూటర్‌లా వర్క్ చేయడం ప్రారంభించింది.
ఏదో డేంజర్ సిగ్నల్… డేంజర్.. డేంజర్.
కన్నుమూసి తెరిచేలోగా రెస్పాండయాడతను. రుషికీ, విశ్వంభరరావుకి మధ్య పదడుగుల దూరం వుంది.
అలాంటి పల్లెటూర్లో ప్రధానికి ఎలాంటి ప్రమాదం వాటిల్లడానికి ఆస్కారం వుండదని అనుకోవడమే అతని పొరపాటు.
రుషికుమార్ కుడికాలు, చిరుతపులి పాదంలా పైకి లేచింది.
ఆ సమయంలో అతను పెద్దగా అరవాలనుకుని, దానివల్ల మరింత గందరగోళం చెలరేగుతుందని ఆ ప్రయత్నాన్ని తనలోనే అణిచేసుకుని ముందుకు లంఘించాడు. మూడే మూడు అంగల్లో పి.ఎమ్.ని చేరుకుంటూనే ఆయన్ని పక్కకు తోసేశాడు. అంతా క్షణాల్లో జరిగిపోయింది. అప్పటికే శోభరాజ్ చేతిలోని గన్ నిప్పులు కక్కింది. ఆ బుల్లెట్ రివ్వుమని బాణంలా వచ్చి విశ్వంభరరావు తలని రెండుగా చీల్చేసేదే! కానీ రుషి కుమార్ బలంగా విశ్వంభరరావుని పక్కకు తోసేసి, తను కిందకు వంగాడు. అయినా శోభరాజ్ గన్ నుంచి వరసగా రివ్వురివ్వుమని వస్తున్న బుల్లెట్ల వర్షానికి జనం చెల్లా చెదురయి పోయారు.
హాహాకారలు చెలరేగడం.. అంతా క్షణాల్లో జరిగిపోయింది.
బిత్తరపోయారంతా… ఏం జరిగిందో, ఏం జరుగుతోందో అంతా అనూహ్యామైన పరిస్థితి.
పోలీస్ వర్గాలు ప్రధానిని చుట్టుముట్టేశాయి.
ఎటు చూసినా భయం. వెర్రి ఆందోళన.. అరుపులు… పరుగులు రుషి ఆజ్ఞ మేరకు కమేండోస్ ప్రధానిని కవర్ చేసేసి కారువైపు తీసికెళుతున్నారు.
“లీవ్ ది ప్లేస్ ఇమ్మీడియట్లీ.. హేండిల్ ద సిట్యూయేషన్… ఫాస్ట్” అరచుకుంటూ ముందుకు పరుగెత్తాడు రుషికుమార్.
చెరువు పక్కనుంచి గుట్టలవైపు పరుగెడుతున్నాడతను.
  *                                *                                  *                                  *
తన గురి తప్పిందనగానే శోభరాజ్ గబుక్కున కిందకు పరుగెత్తాడు. టైమ్ వేల్యూ అతనికి బాగా తెల్సు.
పొదల పక్కనుంచి చెట్లమధ్యలో వున్న జీపువైపు పరుగెత్తాడు.
మరొక్క క్షణంలో జీపు స్టార్టయింది.
ఆ ప్రదేశం నుంచి ఆ జీపు క్షణాల్లో మాయమైపోయింది.
గుట్టలమీదకెక్కిన రుషికుమార్‌కి ఏదో జీపు, స్పీడుగా వెళుతున్న చప్పుడు తప్ప దారి కాని, జీపు కాని కనబడలేదు.
రుషికుమార్ వెంటనే వెనక్కి వచ్చేశాడు. అప్పటికే ఇంటెలిజెన్స్ ఇ.జి. వైర్‌లెస్ సెట్లో మెసేజ్ పంపెందుకు తన ఏర్పట్లలో తానున్నాడు.
“ఆ ఫారెస్టులోంచి దారెటు వెలుతుంది” అడిగాడు రుషికుమార్.
“కళింగపట్నం సముద్రం దగ్గరికి” ఒక పోలీస్ అధికారి సమధానమిచ్చాడు.
“ఎరేంజ్ ద వెహికల్.. కమాన్ కమ్ విత్ మి” ముందుకు పరుగెత్తాడు రుషికుమార్, అతని వెనక ఇంటెలిజెన్స్ ఇ.జి. పరుగెత్తాడు.
మరో రెండు నిమిషాల్లో వాళ్ళిద్దరూ ఓ జీపులో కూర్చున్నారు.  ఆ జీపు కళింగపట్నం సముద్రతీరం వైపు దూసుకుపోయింది.
సరిగ్గా అరగంట గడిచింది.
సముద్రతీరం ముందుజీపు ఆగడంతోనే అతను జీపులోంచి దూకి పరుగెత్తాడు.
అప్పటికే కొన్ని క్షణాలు ఆలస్యమైపోయింది.
సముద్రానికి పైభాగంలో మూడువందల అడుగుల ఎత్తులో హెలికాప్టరు ఎగురుతోంది.
క్రింద నేలమీద ఓ జీపు మంటల్లో పడి మసైపోవడానికి సిద్ధంగా వుంది.
హెలికాప్టర్లో వున్న శోభరాజ్ తను తప్పించుకున్నందుకు ఆనందంగానే వున్నా తన ప్రయత్నం ఫెయిల్ అయినందుకు అసహనంగా వున్నాడు.
పైనుంచి బైనాక్యులర్స్‌లోంచి కిందకుచూస్తున్న అతను స్పష్టంగా అదరాబాదరాగా కాలుతున్న జీపువైపు పరుగెడుతున్న రుషికుమార్‌వైపు చూశాడు.
“ఎవరతను” పక్కనున్న పైలట్‌ని అడిగాడు శోభరాజ్.
“ప్రైమ్ మినిస్టరు పర్సనల్ సెక్యూరిటీ చీఫ్ – బ్లాక్‌కాట్ కమెండో రుషికుమార్” చెప్పాడు పైలట్.
“రుషికుమార్…” ఆ పేరు శోభరాజ్ మెదడులో రిజిస్టరై పోయింది.
కాలిపోతున్న జీపుని నిశితంగా పరిశీలించాడు రుషికుమార్.
అది కిరాయికి తెచ్చిన జీపు అని అతనికి సులభంగానే తెలిసింది.
కింద పడిపోయిన నెంబరు ప్లేటుని చేత్తో అందుకున్నాడు. ఆ నేంబరు ప్లేటుమీద అంకెలు తడితడిగా అతని చేతివేళ్ళకు తగిలాయి,
అది ఫాల్స్ నేమ్ ప్లేటు అని, దానిమీద నెంబరు కొన్నిగంటల క్రితమే రాయబడిందని రుషికుమార్ గుర్తించాడు.
“సెండ్ ద మెసేజస్ టు ఎవ్వెరీ వేర్.. ఇమ్మీడియట్లీ…” ఇంటెలిజెన్స్ ఇ.జి.వైపు వస్తూ అరిచాడు రుషికుమార్.
న్యూఢిల్లీ…
పార్టీ పాలిట్ బ్యూరో అనధికార సమావేశంలో తనని నాయకునిగా ఎన్నుకోవడానికి అవసరమైన చర్యలన్నీ తీసుకున్నాడు ప్రతాప్‌సింగ్.
అక్కడ పనిచేసిన పవర్‌వుల్ వెపన్ – డబ్బు-
అరవైశాతం మెంబర్సును తనవైపు తిప్పుకోవడానికి ఒక్కొక్కరికీ ఒక కోటిరూపాయల చొప్పున సూట్‌కేసులు వెళ్ళిపోయాయి.
రాజకీయ వర్గాల్లో తెలియనై టెన్షన్… కేబినెట్ మంత్రుల ఇళ్ళల్లోని టెలిఫోన్లు విరామమెరుగకుండా పనిచేస్తున్నాయి.
సడన్‌గా ప్రతాప్‌సింగ్, అర్జున్ చౌహాన్ వర్గాల మనుషులు, ప్రతి ఒక్క పార్లమెంట్ సభ్యుడ్నీ పర్సనల్‌గా కలుస్తున్నారు.
విశ్వంభరరావు వర్గానికి అంతా అయోమయంగా వుంది.
సరిగ్గా-
అదే సమయంలో హైదరాబాద్ నుంచి యు.ఎస్.ఇ. వార్తా సంస్ధ పంపిన న్యూస్ మెసెజ్‌లో రాజధానిలోని రాజకీయ వర్గాలు గందరగోళంలో మునిగిపోయాయి.
ఆ మెసెజ్-
“ప్రధాని విశ్వంభరరావు పై మారుమూల గ్రామంలో హత్యా ప్రయత్నం! నిందితుడు తప్పించుకున్నాడు. కానీ ప్రధాని ఎక్కడున్నదీ, ఎమైందీ ఎవరికి తెలీదు.”
క్షణాలు నిమిషాలుగా, నిమిషాలు గంటలుగా మార్తున్నాయి.
ప్రధాని విషయం ఎవరికీ, ఏ ఒక్కరికీ తెలీదు. అంతటా ఉద్విగ్నత.
ఆఖరికి భారతికి కూడా పి.ఎమ్. ఏమైందీ- ఎక్కడుందీ తెలీలేదు.
ఆమెకది పెద్ద షాక్! ఆ షాక్!నుంచి తేరుకోవడానికి ఆమెకి చాలాసేపు పట్టింది
పి.ఎమ్. బ్రతికున్నారా! ఉంటే ఏ స్థితిలో వున్నారు? గాయపడా? మృత్యువుతో పోరాడుతూనా? ఎవరికి ఫోను చేయాలి? ఎలా వివరాలు తెలుసుకోవాలో తెలియని భారతి రోధిస్తూ దేవుడి గదిలో కూర్చుండిపోయింది.
  *                                *                                  *                                  *
న్యూడిల్లీ రైల్వేస్టేషన్‌లోని సెకెండ్ క్లాస్ వెయిటింగ్ రూమ్ ప్రశాంతంగా వుంది.
వీరేంద్ర అజనీష్ ఆ సమయంలో అక్కడ వుంటాడని ఎవరూ అనుకోరు.
అయినా-
అజనీష్ పేరుని తప్ప అతన్ని గుర్తుపట్టేవాళ్ళు చాలా తక్కువమంది.
ఎప్పుడూ స్వంత విమానాల్లో ప్రయాణం చేసే అజనీష్ రైల్వేస్టేషన్‌ల్లోని ఒక సాదారణ వెయిటింగ్ రూమ్‌లో వుంటాడని ఎవరూ వూహించరు.
అందుకే-
అజనీష్ తనని కల్సుకోవాలని ఫోను చేసిన శోభరాజ్‌కి సెకండ్‌క్లాస్ వెయిటింగ్ రూమ్‌లో కల్సుకోమని చెప్పింది.
ప్రస్తుతం అజనీష్ కాషాయాంబరధారిగా లేడు. బ్యాగీ ఫ్యాంటూ, లూజ్ టీ షర్టు, కళ్ళకు రేబాన్ సన్‌గ్లాసెస్…
సీరియస్‌గా విదేశీ మాగజైన్‌ని తిరగేస్తున్నాడతను.
“గుడ్‌మార్నింగ్…” ఆ పలకరింపుకి తలెత్తి చూశాడు అజనీష్. ఎదురుగా శోభరాజ్.
ఆ సమయంలో శోభరాజ్ పఠాన్ వేషంలో వున్నాడు. ముందు గొంతునీ, తర్వాత మనిషినీ గుర్తుపట్టాడు అజనీష్.
“ఏం జరిగింది నెమ్మదిగా అడిగాడతను.
“గురి తప్పింది” సిగరెట్ వెలిగిస్తూ బదులిచ్చాడు శోభరాజ్.
“ఒకసారి మిస్సయిన దానిని మళ్ళీ పొందడం చాలా కష్టం. ఆ విషయం నీకు బాగా తెల్సనుకుంటాను.”
“గురూజీ! మిస్సయింది బుల్లెట్ మాత్రమే… లక్ష్యం కాదు.”
“అంటే?”
“వారం రోజులు గడువివ్వు చాలు”
“వారం రోజులు… అందరూ జాగ్రత్త పడిపోయాక.. ఇంటెలిజెన్స్ వర్గాలు వేటకుక్కలా అన్వేషణ ప్రారంభించాక నువ్వేం చేస్తావ్? ఈ లోపల ఆ ముసలాడు చేయాల్సింది చేసేస్తాడు. వారం రోజులు కుదరదు.. మూడు రోజులు.. బస్” గంభీరంగా అన్నాడు అజనీష్.
“ఓన్లీ త్రీ డేస్… అంటే సెవెంటీ టూ అవర్స్.”
“ఎస్”
ఓ.కె.”
“ఎలా చేస్తావు పని?”
“ఈసారి మీరు నాకే ఇన్వ్‌ఫర్‌మేషనూ ఇవ్వక్కరలేదు. ఏం చేస్తానో చూడండి” ధీమాగా, కసిగా అన్నాడు శోభరాజ్.
“ఈసారి మిస్సయితే?” అడిగాడు అజనీష్.
“నామీద అపనమ్మకం ఏర్పడిందా?” ఆ గొంతులోని కోపాన్ని గుర్తించాడు అజనీష్.
“అపనమ్మకం కాదు – ఈసారి నువ్వు మిస్సయితే ఒక రహస్యం జీవిత కాలం రహస్యంగా మిగిలిపోడానికి నీ ప్రాణాల్ని నువ్వు కోల్పోవాల్సి వుంటుంది” లేచి ఒక్కసారి శొభరాజ్ కళ్ళల్లోకి సూటిగా, కోపంగా చూసి గబగబా ముందుకు అడుగులేశాడు అజనీష్.
వెళ్లిపోతున్న అతనివైపు గుడ్లప్పగించి చూస్తూ వుండిపోయాడు ప్రొఫెషనల్ కిల్లర్ శోభరాజ్
రాజకీయం పదునైన కత్తి. అది వ్యక్తుల కోసం ఆగదు. కాలం కంటే వేగంఘా పరుగెడుతుంది.
  *                                *                                  *                                  *
సూటిగా రైలు చీకటిలో దూసుకుపోతోంది.
కంపార్ట్‌మెంట్స్‌లోని ప్రయాణీకులు అందరూ నిద్రపోతున్నారు.
ఫస్ట్‌క్లాస్ కంపార్ట్‌మెంట్‌లోని ఒక క్యూబిక్‌లో మాత్రం చిన్న లైటు వెలుగుతోంది.
ఆ క్యూబిక్‌లో-
పక్క పక్కన ఇద్దరు వ్యక్తులు కూర్చున్నారు. వాళ్ళిద్దరూ ఒకరి కళ్ళల్లోకి ఒకరు చూసుకుంటున్నారు.
“టైమెంతయిందో తెలుసా? నా కళ్ళల్లో ఏవున్నాయని అలా చూస్తున్నారు?” అడిగింది ఆ అమ్మాయి. అ అమ్మయి పేరు వసంత.
“నీ కళ్లల్లోనా కృష్ణశాస్త్రి అన్నట్టు… అనంతాంబరపు నీలినీడలు వున్నాయి. లేవా?” ముందుకు వంగి ఆ కనురెప్పల మీద ముద్దు పెట్టుకోడానికి ప్రయత్నించాడతను. అతని పేరు గిరీష్.
మనిద్దరం ఇలా దంపతులమవుతామని నేనస్సలు అనుకోలేదు. దిశ చొరవ తీసుకోకపోతే నువ్వెక్కడో, నేనెక్కడో కదా” అంది వసంత.
“అందుకే మనుషులు చొరవ తీసుకోవాలని నేనంటాను” అమెకు దగ్గరగా జరుగుతూ ఆమె నడుమ్మీద చెయ్యివేసి అన్నాడతను.
“ఇది ట్రైనండీ బాబూ! అయినా ఎన్నిసార్లు చొరవ తీసుకుంటారు?” సిగ్గుపడుతూ అంది వసంత.
“ఏం నేను చొరవ తీసుకోవడం నీకిష్టం కాదా?” ప్రేమగా అడిగాడతను.
“కా…దు..” అంటూ కిలకిలా నవ్వుతూ అతని గుండెల్లో తల వాల్చేసుకుంది వసంత. వసంత జడలోని సంపెంగ పువ్వు జారి కిందపడి పోయింది.
కింద పడిపోయిన సంపెంగ పువ్వుని చేతిలోకి తీసుకుని వాసన చూస్తున్న గిరీష్ ఓరగా తీసున్న డోరు పక్కన ఏదో నీడ కదలాడడంతో గబుక్కున అతని కళ్ళు ఆ నీడవైపు చూశాయి.
ఒకే ఒక్క క్షణం…
డోరు తెరుచుకోవడం, ఒక వ్యక్తి లోనకు ప్రవేశించడం, గిరీష్‌ని ఎడం చేతితో ముందుకు లాగి కుడిచేతిలోని పెద్ద కత్తితో అతను పొడవడం, గిరీష్ విహ్వలంగా అరుస్తూ నేలమీద పడిపోవడం, వసంత భయంతో అరవటం అంతా క్షణాల్లో జరిగిపోయింది.
గిరిష్ శరీరంలోంచి చివ్వున చిమ్మిన రక్తం వసంత మంగల సూత్రాల మీద పడింది.
మరుక్షణంలో ఆ వ్యక్తి కత్తితో వేగంగా బయటకు వెళ్ళిపోయాడు. కంపార్ట్‌మెంట్లో కోలాహాలం.. వరుసగా వెలుగుతున్న లైట్లు.
  *                                *                                  *                                  *
ఎవరో కుదిపి లేపినట్లుగా మెలుకువ వచ్చింది దిశకు.
చివ్వున చిమ్మిన రక్తం కళ్ళల్లో పడినట్ల్లుగా వుందామెకు. భయం భయంగా లేచి కూర్చుందామె.
పనుల వత్తిడివల్ల గిరీష్, వసంతల పెళ్ళికి తాను వెళ్ళలేకపోయింది. ఆ విషయమై నిద్రపోయే ముందు వసంతకు లెటర్ రాసి పడుకుంది దిశ.
ఆ వుత్తరం వైపు చూసింది. టేబుల్ మీద పేపర్ వెయిట్ కింద ఆ లెటర్ రెపరెపలాడుతోంది.
తనకొచ్చిన కలలో వసంతను, గిరీష్‌ను స్పష్టంగా గుర్తుపట్టిందామె.
వాళ్లిద్దర్నీ ఎవరో చంపడానికి ప్రయత్నించడం.. నో…నో… వాళ్ళిద్దరికీ శత్రువులెవరున్నారు?
తనకొచ్చిన కల నిజమవుతుందా? ఇప్పటి వరకూ తనకొచ్చిన కలలన్నీ నిజమయ్యాయి.
నిద్రలో తనకొచ్చిన కల జరిగిందా? జరగబోతోందా?
తనిప్పుడు ఏం చేస్తుంది?
గదిలో అసహనంగా పచార్లు చేస్తొంది దిశ.
ఎలా? వాళ్ళిద్దర్నీ రక్షించడం ఎలా?
పెనుగాలికి కిటికీ రెక్కలు కొట్టుకుంటున్నట్లు ఆమె హృదయం కొట్టుకుంటోంది.
ఆ దంపతుల్ని తను ప్రమాదం నుంచి ఎలా రక్షించగలదు? దిశ చాలాసేపు అదే విషయమై ఆలోచిస్తూ నిద్రపోలేదు.
రెండు గంటలు గడిచాయి.
ఆలోచనతో కూర్చోవడంకన్నా ఆ ప్రమాదం నుంచి వారిని ఎలాగయినా రక్షించాలి.
ఆ ఆలోచన వచ్చిన మరుక్షణం రూమ్‌లోంచి బయటికి వచ్చింది దిశ.
అప్పుడు సమయం రాత్రి రెండు గంటలు దాటింది.
రోడ్డుకి చివరున్న పబ్లిక్ టెలిఫోను బూత్‌వైపు నడిచింది.
ప్రొఫెసర్ సత్యబ్రహ్మకు ఆ విషయం చెప్పి ఎలాగయినా వాళ్ళని రక్షించాలనుకున్న దిశ-
సత్యబ్రహ్మకు ఫోను చేసింది. వెంటనే రిసీవర్ అందుకున్నారు ఆయన.
“హౌ అర్యూ మిస్ దిశ? సీరియస్‌గా నీ వర్క్‌లో నువ్వు మునిగి పోయావట గదా! మీ బాస్ చెప్పాడులే.”
ఆ మాటతో సవ్యసాచికి, సత్యబ్రహ్మకు మంచి కాంటాక్ట్స్ వున్నాయని చప్పున గ్రహించింది దిశ.
“సార్! వెరీ వెరీ ఇంపార్టెంట్ ఇష్యూ. ఒక గంట క్రితం…” తనకొచ్చిన కల గురించి చెప్పి ఎలాగయినా వసంతని, గిరీష్‌ని ఆ ప్రమాదం నుంచి రక్షించమని కోరింది దిశ.
“ప్రస్తుతం వాళ్లిద్దరూ సిటీలో లేరమ్మా. గిరీష్ వసంతతోపాటు తన స్వగ్రామం వెళ్లాడు.”
  “ఎప్పుడు?” వెంటనే ఆదిగింది దిశ.
“రెండ్రోజులయింది” చెప్పాడాయన.
“గిరీష్‌ని మనం ఫోన్‌లో కాంటాక్ట్ చెయ్యలేమా?”
” ఆ వూరికి ఫోను సౌకర్యం లేదనుకుంటాను.”
ఒక్కక్షణం ఇద్దరి మధ్యా నిశ్శబ్దం. మళ్ళీ ఆయనే అన్నాడు.
ఓ.కె! దిశా… ఆ వూరు నేనే వెళ్తాను. ఆ ప్రమాదం నుండి వాళ్ళిద్దర్నీ కాపాడడానికి ప్రయత్నిస్తాను.”
“థాంక్యూ ప్రొఫెసర్! మీ హెల్ప్ నేను మరిచిపోలేను.”
“నేన్నీకు రెండు రోజుల తర్వాత ఫోను చేస్తాను. సరేనా… గుడ్ నైట్.”
ఫోన్ కట్ అయింది.
ఫోన్ బిల్లు డబ్బుని తీసుకుంటూ కౌంటర్లోని వ్యక్తి దిశవైపు ఆశ్చర్యంగా చూడడం గమనించింది ఆమె.
దానికి కారణం తనకో కలొచ్చిందని, తన ఫ్రెండ్స్‌ని ఒక అపరిచిత వ్యక్తి మర్డరు చెయ్యడానికి ప్రయత్నించాడని, అలా జరక్కుండా చూడమని హైదరాబాద్‌లోని ఎవరో వ్యక్తికి చెప్పడం.
ఆ కౌంటర్‌లోని వ్యక్తికి వింతగా వుంది.
ఆ వ్యక్తికి ముప్పై ఏళ్ళుంటాయి. అతని పేరు సత్యవర్థన్.
దిశ చేతికి చిల్లర ఇస్తూ “డ్రీమ్స్ నిజమౌతాయా మేడం…” అని అడిగాడతను.
“ఏదైనా… నమ్మకం వుంటే నిజమౌతుంది” చెప్పింది దిశ.
“నేనడిగేది డ్రీమ్స్ గురించి…” మళ్ళీ ఆదిగాడతను.
“నిజమౌతాయని నేను నమ్ముతాను.”
“నేను నమ్మను… Those who dream by night in the dusty recesses of their minds wake in the day to find that it was vanity. But the dreamers of the day are dangerous men. For they may act their dreams with open eyes to make it possible” గడ గడ చెప్తున్న అతని మాటల్ని సంభ్రమంగా వింటోంది దిశ.
ఆ మాటలకు నవ్వు కూడా వచ్చిందామెకు.
“ఎవరి నమ్మకాలు వాళ్ళవి” చెప్పేసి వెనుదిరిగిందామె.
“మేడమ్.. ప్లీజ్ వెయిట్” ఆమె వెనకే వచ్చాడతను.
“మై నేమీజ్ సత్యవర్థన్… ఎమ్.ఏ. పారాసైకాలజీ.. ఇక్కడ పార్ట్ టైమర్‌గా పనిచేస్తున్నాను. నేను డ్రీమ్స్ మీద ఒక బుక్ రాస్తున్నాను. దానికి మీ కోపరేషన్ కావాలి. నేను వెతుకుతున్నది మీలాంటి వ్యక్తి కోసమే-ఇఫ్ యూ డొంట్ మైండ్.”
“నేనెవరో మీకు తెలుసా?” అడిగింది దిశ.
“తెలీదు… రోజూ ఈ దారంట మీరెళ్ళడం చూస్తుంటాను.”
ఇద్దరూ రోడ్డు పక్కన నుంచున్నారు. అతను సీరియస్‌గా డ్రీమ్స్ బుక్ కోసం తను కలుసుకున్న వ్యక్తులు, సేకరించిన వివరాలు గురించి చెపుతున్నాడు.
ఆ విషయాలన్నిటినీ ఆసక్తిగా వింటోంది దిశ.
రోడ్డు పక్కన ఎలక్ట్రిక్ స్తంభం వుంది.
మాట్లాడుతూ, మాట్లాడుతూ సత్యవర్థన్ తన ఎడం చేతిని ఆ స్తంభమ్మీద వేశాడు యధాలాపంగా.
అంతే!
పెద్దగా కేక వేశాడు.
పైన వైరు తెగిపోయి ఆ స్తంభంలో విద్యుత్ ప్రవహిస్తోందని అతనికి తెలీదు.
హెల్ప్ మీ.. సేవ్ మీ… సేవ్ మీ.. స్తంభానికి అంటుకుపోయి అతను కేక లేస్తున్నాడు.
అతన్ని రక్షించడానికి ఏం చెయ్యాలో తోచని దిశ, నిర్జనంగా వున్న రోడ్డు మీద కేకలేసుకుంటూ పరిగెత్తింది.
సమీపంలో సినిమాహాలు దగ్గరున్న వ్యక్తులు పరుగు పరుగున వచ్చారు.
అప్పటికే సత్యవర్థన్ స్పృహ తప్పి కిందపడిపోయాడు.
అతన్ని వెంటనే దగ్గర్లో వున్న ప్రైవేట్ హాస్పిటల్లో ఎడ్మిట్ చేసింది దిశ.
ఆరోజు రాత్రి ఆమెకు నిద్రపట్టలేదు.
  *                                *                                  *                                  *
కొత్తపాలెంలో రక్షించబడిన పి.ఎమ్. ఒక సురక్షితమైన స్థలానికి రహస్యంగా తరలించబడ్డారు. ఆ స్థలం గురించి కేవలం ఇద్దరికే తెలుసు. ఒకరు రుషికుమార్, రెండవ వ్యక్తి స్టేట్ ఇంటెలిజెన్స్ ఇ.జి.
వెంటనే పి.ఎమ్‌ని. న్యూడిల్లీకి తీసుకెళ్ళిపోవాలని అధికారులు, రుషికుమార్ ప్రయత్నించినా నాలుగు రోజులపాటు ఒంటరిగా, ప్రశాంతంగా గడపాలని ప్రధాని గట్టిగా కోరటంతో ఆ ఏర్పాట్లు చేయక తప్పలేదు.
ఆయన మనసులో మరో ఆలోచన కూడా వుంది. తను దేశ రాజధానిలో లేనప్పుడు తన ప్రత్యర్థులు వేసే ఎత్తుల అసలు స్వరూపాన్ని తెలుసుకోవాలని ఆయనకు పట్టుదలగా వుంది. వాళ్ళ స్వార్ధబుద్ధులు, కుహానా రాజకీయాలు ప్రజల దృష్టికి, ప్రెస్ దృష్ట్రికి రావాలని కూడా వుంది.
అందుకే ఆయన అజ్ఞాతవాసాన్ని కోరుకున్నాడు. దాని మూలంగా దేశ రాజకీయాల్లో, పవర్ లాబీల్లో కనీవినీ ఎరగని సంచలనం, పుకార్లు చెలరేగాయి.
*                                  *                                  *                                  *
మృతసంజీవని సంస్థ ఆధ్వర్యంలో, భవిష్యత్తులో చేపట్టే కార్యక్రమాలు, ప్రయోగాలు, ప్రజల్లోకి ఆ ఉద్యమాన్ని తీసికెళ్ళడానికి సంకల్పించిన వ్యూహాలు, అందుకు కావల్సిన ఫండ్స్ ఎస్టిమేషన్ వాటి గురించి అమెరికాలోని ఆల్కోర్ సంస్థకు పంపడానికి రిపోర్టు సిద్ధం చేశాడు సవ్యసాచి.
ఆ రిపోర్టును తనే స్వయంగా టైప్ చేసుకున్నాడు.
అప్పటికి అతను ఆల్కోర్ లైఫ్ ఎక్స్‌టెన్షన్ ఫౌండేషన్‌కి చెందిన చీఫ్ సైంటిస్ట్ డాక్టర్ స్టీఫెన్ హారీస్‌తో ఫోన్‌లో మాట్లాడాడు. ఇక్కడ జరుగుతున్న ప్రయోగాల విషయంలో హారీస్ చాల సంతృప్తిని వ్యక్తం చేయడంతో సవ్యసాచి చాల వుత్సాహంగా వున్నాడు.
సరిగ్గా ముప్పై ఆరుగంటల క్రితం సవ్యసాచి .స్టీఫెన్ హారిస్‌కి ఫోను చేసి ఆస్ట్రేలియన్ కాట్ డాలీ పరిశోధనల గురించి చెప్పాడు. డాలీ డే టుడే డెవలప్‌మెంట్సను వీడియో కేసెట్‌లో రికార్డు చేసి అర్జంటుగా పంపమని కోరాడు .హారిస్.
ఆ లెటరుతోపాటు ఆ కేసెట్‌ను కూడా పంపడానికి ఏర్పాట్లు చేశాడు సవ్యసాచి.
లెటరు టైపింగ్ పూర్తిచేశాక తన సీట్లోకొచ్చి కూర్చున్నాడు సవ్యసచి. సరిగ్గా ఆ సమయంలో-
నవనీత్ వచ్చి డాలీకి సంబంధించిన విషయం చెప్పడంతో ఒక్కక్షణం నిశ్చేష్టుడైపోయాడతను.
గబుక్కున  సీట్లోంచి లేచి లేబరేటరీలోకి పరుగెత్తాడు.
గ్లాస్ డోరు తీసి లోనికి అడుగుపెట్టగానే అక్కడి పరిస్థితి అర్థమై పోయింది సవ్యసాచికి.
టేబుల్ మీద తల పక్కకు వాల్చేసిన డాలీని, ఆ పక్కన నిస్తేజంగా విషాదంగా కూర్చున్న విజేతను చూసి షాక్ తిన్నాడు.
“సారీ డాక్టర్…” వెలవెలబోతూ అంది విజేత.
“టేకిట్ ఈజీ డాక్టర్.. బాధపడకండి.. ఓసారి ఓడినంత మాత్రాన ఓడినట్లు కాదు. ఓటమిని ఓడించలేకపోతేనే ఓడినట్లు. ఓటమిని ఓడించే వరకూ పోరాడుతూనే వుంటాం… మన బేసిక్ ప్రిన్సిపల్‌ను మీరు మర్చిపోగూడదు” సరిగ్గా హారీస్‌కి లెటరు పంపడానికి సిద్ధమైన క్షణంలోనే డాలీ చనిపోవడం నిజంగా సవ్యసాచికి షాక్. ఆ షాక్ నుంచి అతను బయటపడడానికి నెమ్మదిగా ప్రయత్నిస్తున్నాడు.
“మన లేబరేటరీలో బ్రతికి, చచ్చిన మొదటి ప్రాణి… డాలీ.. సో మిస్ విజేత… మేక్ హర్ యూజ్ చిల్లర్… వ్యూచర్ ఎక్స్‌పరిమెంట్స్‌కి పనికొస్తుంది” చెప్పేసి బయటికొచ్చేశాడు సవ్యసాచి. అతన్ని నవనీత్ అనుసరించాడు.
డాలీ మళ్ళి చనిపోవడానికి కారణం- ఆపరేషనులో బాగా రక్తం పోవడమే.
అప్పటికే డాలీని బ్రతికించడానికి శాయశక్తులా ప్రయత్నించి విఫలమయింది విజేత.
బాధగా ముందుకి కదిలింది విజేత.
డాలీని చిల్లర్‌గా చేసే కార్యక్రమం చేపట్టింది. ఇరవై రెండు డిగ్రీల అతి శీతల వాతావరణంలో లిక్విడ్ నైట్రోజన్ సిలిండర్లో వుంచి పైభాగాన్ని పూర్తిగా కవర్ చేసేసి ప్రత్యేకంగా తయారుచేయించిన గ్లాస్ బాక్స్‌లు పెట్టి, ఆ గ్లాస్ బాక్స్‌ని డెడ్‌లీ ఫ్రీజింగ్ ప్రిజర్వేషన్ చాంబరుకి తరలించే ఏర్పాట్లు చేసి డాలీకి సంబంధించిన ఫైలును పట్టుకుని తన క్యూబిక్‌లోంచి బయటికొచ్చింది .విజేత.
*                                  *                                  *                                  *
మన డాలీకి ఆఖరు జన్మ ఇదేనేమో…” సాలోచనగా అన్నాడు సవ్యసాచి.
ముభావంగా అతని ఎదురుగా కూర్చున్న విజేత తలెత్తి చిన్నగా నవ్వింది.
అనుకోని విధంగా జరిగినప్పుడు సవ్యసాచి అక్కడి సైంటిస్టుల మూడ్స్‌ని మార్చడానికి చాల రకాలుగా ప్రయత్నిస్తాడు.
ఆ విషయం విజేతకు బాగా తెలుసు.
“మిస్ విజేతా! మొక్కలకు అంటుకట్టి, ఇంకో మొక్కని తయారు చేసినట్లుగానే, మనిషికి అంటుకట్టి, అలాంటి మరో మనిషిని తయారు చేయొచ్చని ఆ మధ్య ఎక్కడో చదివాను. మీతో చెప్దామనుకొని మరిచే పోయాను..” జ్ఞాపకం చేసుకుంటూ అన్నాడు సవ్యసాచి.
“మనిషికి అంటుకట్టడమా. అదెలా…?” అంత విషాదంలోనూ ఆమెలో ఏదో ఆశ్చర్యం, ఉద్వేగం!
“1978లో అ సంఘటన నిజంగా జరిగింది ఆమెరికాలోని ఒక బిలియనీర్ కోట్లు, కోట్లు ఖర్చుపెట్టి, తనలాంటి వ్యక్తిని సృష్టించుకున్నాడట. అది సైంటిఫిక్‌గానే జరిగింది. డేవిస్ కోరవిక్ రాసిన ఇన్‌హిజ్ ఇమేజ్ అనే బుక్ మీరు చదివారా?”
“లేదు”
“మనిషిని అంటుకట్టి, డూప్లికెట్ మనిషిని సృష్టించడానికి కొంత టైమ్ పట్టొచ్చు. కానీ.. కప్పల్ని, ఎలుకల్నీ అంటుకట్టి, అలాంటి రకానికి చెందిన కప్పల్ని, ఎలుకల్ని తయారుచేశారట. అవన్నీ స్తనప్రాణులు. వాటి ఆధారంగానే మనిషి కూడా స్తనప్రాణి కాబట్టి, మనిషి మీద ప్రయోగాలు జరిగాయి.
పరాగ సంపర్కం లేకుండానే మొక్కలకు అంటుకట్టి, వేరొక మొక్కల్ని తయారుచేయడం జరుగుతోంది. ఆ విషయం మనకు తెల్సు. వితనాలతో పనిలేకుండా అలా అంటుకట్టడాన్ని వైజ్ఞానిక పరిభాషలో క్లోనింగ్ అంటారు.
  మొదట కప్పకు సంబంధించి క్లోనింగ్ చేసిన వ్యక్తి .జె.బి.గోర్డన్! ఒక కప్ప అండాన్ని తీసుకుని, దాని న్యూక్లియస్‌ను నష్టపరిచాడు. ప్రతి కోశాణువులోనూ న్యూక్లియస్ వుంటుంది. దానిలో ఒక ప్రత్యేక సంఖ్యలో గుణ సూత్రాలుంటాయి. న్యూక్లియస్ శుక్రాణువులలోని గుణసూత్రాల కలయిక వల్ల గుణసూత్రాల సంఖ సంపూర్ణత చెంది, గర్భధారణం జరుగుతుంది. అలా ఆ జాతికి చెందిన కొత్త మొక్క పుట్టడానికి అవకాశం యేర్పడుతుంది.
న్యూక్లియస్, శుక్రాణువులలో తప్ప, మిగతా కోశాణువులన్నింటిలోనూ, గుణసూత్రాల సంఖ్య పూర్తిగా వుంటుంది. దాని ఆధారంగానే కప్ప విషయంలో ప్రతిసృష్టి చేశాడు గోర్డన్.
అలాగే స్విట్జర్లాండ్‌కు చెందిన కార్ల్ ఇలీమెన్సీ, పీటర్ పెచాన్ అనే సైంటిస్టులు ఎలుక క్లోన్‌ను తయారుచేశారు. వారు ఒక బూడిదరంగు ఎలుక గర్భంలో నుండి భ్రూణ కోశాణువులను గ్రహించి, వెంట్రుకల కంటే పలుచనైన పిప్పెట్స్ సహాయంతో ఆ కోశాణువులలోని న్యూక్లియస్‌లను తీసుకుని, ఒక నల్ల ఎలుక గర్భధారణ జరిగిన వెంటనే దాని అండాన్ని తీసుకుని, దానిలోని న్యూక్లియస్ శుక్రాణువుని తొలగించి, ఆ స్థానంలో భ్రూణకోశాన్నుంచి తీసిన న్యూక్లియస్‌ని వుంచారు. అండాల్ని నాలుగు రోజులవరకూ పోషక ద్రవంలో పెరగనిచ్చారు ఆ తర్వాత దానిని ఒక తెల్ల ఎలుక గర్భంలో వుంచారు. ఫలితంగా బూడిదరంగు ఎలుక జన్మించింది.
సైంటిస్టులు మొత్తం 363 సార్లు ఆ ప్రయోగాలు చేయగా, కేవలం మూడే మూడుసార్లు వారు సక్సెస్ అయ్యారు…” చెప్పటం ఆపి విజేత వైపు చూశాడు సవ్యసాచి.
“మీరిప్పుడు ఆ కథ ఎందుకు చెప్పారో నాకర్థమైంది” నవ్వుతూ అంది విజేత.
“మీరు నమ్మడం లేదా? ఇట్స్ ట్రూ విజేతా! ఆ కారణంగానే.. అంటే ఆడ, మగా కలయిక లేకుండానే… ఒక ఎలుక, ఒక కప్ప పుట్టినప్పుడు, ఇతర ప్రాణులు కూడా పుట్టడానికి ఆస్కారముందని సైంటిస్టులు కృషి చేస్తున్నారు. మానవుల క్లోన్ తయారయ్యిందంటే.. మనం బోస్‌ని గాంధీని, నెహ్రూను, జె.అర్.డి. టాటాని, ఇందిరాగాంధీని, పటేల్‌ని, రాజీవ్‌గాంధీని, ఐన్స్‌స్టీన్‌ని, చార్లీ చాప్లిన్‌ను, అంబేద్కర్‌ను సృష్టించుకోవచ్చు” చాల ఎక్సయింటింగ్‌గా చెప్పాడు సవ్యసాచి.
“రెండోసారి పుట్టిన ఆ మానవుల క్లోన్‌లకు చావుండదా?”
అలాంటి ప్రశ్న విజేత వేస్తుందని ఊహించని సవ్యసాచి తడబడ్డాడు.
“గ్లోబ్ ఈజ్ రౌండ్ మిస్ విజేతా! మళ్ళీ మనం మృత్యువు దగ్గరకే వచ్చాం…” నవ్వుతూ అన్నాడు సవ్యసాచి.
అతని నవ్వుతో శృతి కలిపింది.
“మిస్ విజేతా..! మనం డాలీ విషయంలో చేసిన పరిశోధనలకు సంబంధించిన డిటైల్స్‌ను అమెరికా పంపుతున్నాను. బహుశా మన పరిశోధనలకు సంబంధించిన న్యూస్ అమెరికన్ టాబ్లాయడ్స్ కవర్ చేయవచ్చు.”
“అంటే.. మన సంస్థ పేరు, అడ్రస్ ఆ న్యూస్ ఐటెమ్స్‌లో వస్తుందా?” కంగారుగా అరిచింది విజేత.
“రాదు.. ఆ విషయంలో హారిస్ చాల జాగ్రత్తలు తీసుకుంటాడు.”
అతని వాక్యం ఇంకా పూర్తికాలేదు. టేబుల్ మీద ఫోన్ మోగడం, సవ్యసాచి రిసీవర్ అందుకోవడం వెంటనే జరిగిపోయింది.
“హలో దిశా! ఎక్కడనుంచి?” పలకరించాడు సవ్యసాచి చేతి గడియారం వైపు చూసుకుంటూ.
అప్పుడు ఉదయం 9.45 నిమిషాలైంది.
సత్యవర్ధన్ అనే వ్యక్తి పరిచయం కావడం, అతనికి తగిలిన ఎలక్ట్రిక్ షాక్ అంతా చెప్పి-
“పది నిమిషాల క్రితం అతను చనిపోయాడు. అతనికెవరూ లేరు. అతని శవాన్ని మనం స్వాధీనం చేసుకోవచ్చు” అంది దిశ ఉద్వేగాన్ని అణచుకుంటూ.
“ఓకే దిశా! ఐ విల్ సెండ్ నవనీత్! హి విల్ మేక్ హిమ్ యూజ్ చిల్లర్! ఒన్ ఇంపార్టెంట్ థింగ్… ఆ శవాన్ని నర్సినంగ్‌హోం నుంచి ఇమ్మెడియట్‌గా తిరుపతిలోని మన ఆఫీస్‌కి తీసుకెళ్లండి. ఏవరికీ అది శవంగా తెలియకూడదు. చిల్లర్‌గా మార్చిన తర్వాత మన లేవరేటరీకి దానిని నేనే స్వయంగా తీసుకోస్తాను. ఓ.కె…” అని ఫోను పెట్టెశాడు సవ్యసాచి. వెంటనే ఇంటర్‌కమ్ బటన్‌ని ప్రెస్ చేశాడు.
మరో మూడునిమిషాల తర్వాత .నవనీత్ అక్కడకొచ్చాడు.
“మిస్టర్ నవనీత్…! ఇకనుంచీ నువ్వు బిజీ అయ్యే పరిస్థితులు ఏర్పడుతున్నాయి” అన్నాడు సవ్యసాచి సాలొచనగా.
ఏం సార్… శవం దొరికిందా?” వెంటనే ఆడిగాడతను.
“ఎస్ మై ఫ్రెండ్…” ఏం చెయ్యాలో చకచకా చెప్పసాగాడు సవ్యసాచి.
మనిషి ప్రాణాలు పోయి శవంగా మారినప్పుడు, ఆ శరీరాన్ని మైనస్ 190 డిగ్రీల సెంటీగ్రేడ్ దగ్గర వరకూ శీతలీకరించి వుంచితే, ఆ శరీరంలోని టిష్యూ లేవీ పాడయి పోకుండా వుంటాయి. భవిష్యత్తు ప్రయోగాలకు ఆ శరీరం వుపయోగ పడుతుంది.
మానవ శరీరం శవంగా మారిన సమయంలో, శరీరంలోని రక్తాన్ని తొలగిస్తూ, దాని స్థానంలోని ‘క్రియో ప్రొటెక్టెంట్’ను ఎక్కిస్తారు. దాని వలన మెదడులోని టిష్యూకు, ఐస్ క్రిస్టల్ వలన నష్టం జరగదు… తర్వాత లోపలికి గాలి వెళ్ళకుండా, శరీరాన్ని పొడి ఐస్‌లో భద్రంగా ప్యాక్ చేస్తారు. దానికోసం ప్రత్యేకంగా పెట్టెల్ని తయారుచేస్తారు. బయటివాళ్ళకు ఆ పెట్టెలు శవాల పెట్టెల్లా మాత్రం కనిపించవు. మరణించిన వ్యక్తి శవాన్ని రెండు మూడు గంటల లోపుగానే క్రయోనిక్‌గా మార్చాల్సి వుంటుంది. లేని పక్షంలో టిష్యూలు పాడైపోవడానికి ఆస్కారం యేర్పడుతుంది. శవాన్ని క్రయోనిక్‌గా మార్చే విధానంలో స్పేషల్ ట్రైనింగ్ పొందిన వ్యక్తి  నవనీత్ మాత్రమే.
అతనికి ముందు జాగ్రత్త చర్యగా ఆ శిక్షణను బ్రిటన్‌లో ఇప్పించింది సవ్యసాచి.
“మిస్టర్ నవనీత్! బీ కేర్‌వుల్…” చిల్లర్‌గా మర్చాటానికి అవసరమైన పరికరాల్ని తీసుకుని జీపు ఎక్కుతున్న నవనీత్‌తో అన్నాడు సవ్యసాచి.
“డొంట్ వరీ సార్” జీపు ముందుకు కదిలింది.
వెంటనే తన పక్కనున్న విజేతవైపు తలతిప్పి-
“రేపటినుంచీ మీకు చేతినిండా పనే! కదా…” అన్నాడతను.
ఆమె మాట్లాడలేదు. ఆలోచనలో మునిగిపోయింది.
*                                  *                                  *                                  *
కొత్తపాలెంలో ప్రధానిపై హత్యా ప్రయత్నం జరిగిన మరుసటి రోజు అర్థరాత్రి రుషికుమార్ నుంచి భారతికి ఫోనొచ్చింది.
పి.ఎమ్.కి ఏమీ కాలేదని క్షేమంగా వున్నారని, హత్యా ప్రయత్నం షాక్ నుంచీ తేరుకోవటానికి పి.ఎమ్.ని ఒక రహస్య స్థలంలో వుంచటం జరిగిందని-అది త్వరలోనే పి.ఎమ్. దేశ రాజధానికి రాబోతున్నారని చెప్పాడు.
అప్పటికిగాని భారతి మనసు కుదుటపడలేదు. అంత ఆలస్యంగా ఆ వార్త చెప్పినందుకు ఆమె ఫోనులోనే రుషికుమార్‌ని అలుపెరగకుండా తిట్టిపోసింది.
రుషి నవ్వుకున్నాడే తప్ప బదులివ్వలేదు.
ప్రస్తుతం తాము ఎక్కడున్నది చెప్పకుండానే అతను ఫోన్‌ని డిస్కనెక్ట్ చేశాడు.
*                                  *                                  *                                  *

తలకోనలోని మృతసంజీవని ప్రయోగశాల…
ఆస్ట్రేలియన్ పిల్లి డాలీకి అమర్చిన హార్ట్‌ లంగ్ మెషిన్‌ని తీసేసింది డా.విజేత
దాని బ్రెయిన్ వేవ్ స్టడీగా వుండటంతో ఎంతో సంతృప్తిగా వుందామెకు.
ఆ పిల్లి తన సీట్లో నెమ్మదిగా కదులుతోంది. దానిని అక్కడ నుంచి బయటకు రప్పించడానికి సవ్యసాచి ప్రయత్నిస్తున్నాడు.
“హాయ్ కమాన్! కమాన్! గెటప్…” ఆ పిల్లి ముందు నిలబడి చిటికెలు వేస్తున్నాడతను.
డాలి ఇదివరలోలా ఉత్సాహంగా లేవడం లేదు- దుమకడం లేదు.
దూరంగా నిల్చొని ఆ దృశ్యాన్ని తదేకంగా చూస్తోంది దిశ.
హైదరాబాద్‌లో తన చేతిలోంచి దుముకి పారిపోయిన పిల్లి నిజంగా చనిపోయిందా? నిజంగా చనిపోయిన పిల్లిని డా. విజేత బ్రతికించడం జరిగిందా?
డాలీ ఎంత యాక్టివ్‌గా వుండేదో, దిశకు మాత్రమే తెలుసు.
ఆ పిల్లి సవ్యసాచివైపు, చుట్టూ పరిసరాలవైపు చూస్తున్నా మగతగా చూస్తోంది.
“డా.విజేత! ఈ పిల్లికి ఏదైనా గుర్తుంటుందంటారా?” అని అడిగాడు సవ్యసాచి.
“అంటే జ్ఞాపకశక్తి కోల్పోయిందనా మీ ఉద్దేశ్యం?” అనేక పరీక్షల అనంతరం ఆమె కూడా అదే నిర్ణయానికి వచ్చింది.
కొన్ని బ్రెయిన్ ఆపరేషన్స్‌లో మెటబాలిజం (శరీరంలోని అంగాలు రక్తం వగైరాల పని తీరు) తగ్గించడం కోసం కూల్ చెయ్యడం ఆటోమేటిక్‌గా జరుగుతుంది. అప్పుడు మానిటర్‌పై బ్రేయిన్ తరంగాలు ఫ్లాట్‌గా వుంటాయి. అలా ఫ్లాట్‌గా వుంటే దశలోని చైతన్యరహిత దశ అని అంటారు. కానీ మళ్ళీ రీవార్మ్ చేస్తే అన్నీ సర్దుకుంటాయి.
ఆ బ్రెయిన్ తరంగాలు ఫ్లాట్‌గా మారే దశనే మానవ ప్రపంచంలో మరణంగా భావించడం జరుగుతోంది. మరణం తర్వాత యింకో దశ వుంటుందని, మనిషి ఎప్పుడూ ఊహించకపోవడం వల్ల శవాలని ఇంట్లో వుంచి పరీక్షలు చేయడం అనే ప్రక్రియ జరగలేదు. ఆధునిక మానవుడు తనకు చెందిన ఓ బంధువు మరణిస్తే వెంటనే ఆ శవాన్ని సంప్రదాయ పద్ధతిలో పూడ్చడమో, ఖననం చెయ్యడమో చేసి తన బాధ్యతను దింపేసుకుంటాడు. కానీ ఆదిమ తరగతికి చెందిన కొంతమంది మనుషులు మరణించిన తన సమీప బంధువులు శవాలను యింట్లో వుంచి రక్షించేవారు. శరీరంలోంచి వెళ్ళిపోయిన ఆత్మ మళ్ళీ తిరిగి వస్తుందని వారి నమ్మకం.
అలాగే ఇంటినుంచి స్మశానానికి శవాలను తీసుకెళుతున్న సమయంలో కొన్ని శవాలలో చైతన్యం కలగడం, లేచి మేల్కొనడం, తాము చచ్చిపోయిన మళ్ళీ బ్రతికామని ఆ వ్యక్తులు చెప్పడంలాంటివి గత కొన్ని దశాబ్దాలలొ నిజంగా జరిగిన సంఘటనలు.
“ఈ పిల్లి రెండు మూడు రోజుల్లో లేచి నడుస్తుంది. పరుగెడుతుంది కూడా…” చెప్పింది విజేత కాన్ఫిడెంట్‌గా.
“మెమరీ పవర్ ని ఎలా రికవర్ చేసుకుంటుంది?” అడిగాడు సవ్యసాచి.
“ఇంతకుముందు అది ఏ ఇంట్లో వుండేదో, ఆ వ్యక్తులు కనిపిస్తే… ఆ జ్ఞాపకశక్తి త్వరగా అభివృద్ధి చెందే అవకాశం వుంటుంది…విజేత చెప్పిన మాటలను విని వులిక్కిపడింది దిశ.
డాలీ తనను గుర్తుపడుతుందా?
“దీనికో మంచి పేరు పెట్టాలి డాక్టర్!” అన్నాడు సవ్యసాచి. ఆ సమయంలోనే దిశ ముందుకు నడిచింది.
“డాలీ అని పేరు పెట్టండి డా. విజేత!” సలహా యిచ్చింది దిశ.
“ఏ పేరైనా ఒకటే… ఆ పేరు తన పేరుగా ఆ పిల్లి గుర్తిస్తే చాలు… మన ప్రయత్నం ఫలిస్తుంది” అని చెప్పి… “హలో డాలీ! డాలీ! హౌ ఈజ్ యువర్ హెల్త్… కమాన్ బేబీ” పిల్లి చుట్టూ తిరిగి ముడుచుకుని పడుకున్న దానిని పైకి లేపడానికి ప్రయత్నం చేస్తున్నాడు సవ్యసాచి.
“డాలీ! డాలీ! గెటప్… గెటప్…” సవ్యసాచితో పాటుశృతి కలిపిన దిశ గొంతును గుర్తుపట్టిన డాలీ ముఖం చటుక్కున తిప్పి ఆమెవైపు చూసి తోకాడించింది.
ఆ మార్పును వెంటనే పసికట్టింది డా. విజేత…
“మిస్ దిశా! డాలీ ఇంతకుముందు మీకేమైనా తెలుసా…?!” అని అడిగింది.
ఎందుకో జవాబు చెప్పలేక పోయింది దిశ.
అరగంట గడిచింది
డా. సవ్యసాచి ఎదురుగా వున్న మృతసంజీవని, క్రయోనిక్స్ సంస్థ సభ్యులందరివైపూ చూశాడతను.
అందరి కళ్ళల్లో ఆనందం తొణికిసలాడుతోంది.
డా. విజేత కృషిని అందరూ అభినందిస్తున్నారు.
“మన పరిశోధనా ఫలితాలు మన మధ్యే వుండడం వల్ల వుపయోగం లేదు డా.సవ్యసాచి” డా. వంశీ అన్నాడు.
“అంటే…?
“మన పరిశోధనా ఫలితాలు ప్రపంచానికి తెలియాలి.  చనిపోయిన పిల్లిని మన సంస్థ బ్రతికించగలిగిందని, ఆ పిల్లి ఫోటోను తద్వారా మన పరిశోధనా ఫలితాలు పత్రికల్లో ప్రచురిస్తే…” డా. సమీర్ అన్నాడు.
        “లేదు మిస్టర్ సమీర్! పిల్లిని బ్రతికించడం ద్వారా మనం చేసిన ప్రయోగం గొప్ప విషయం కాదు. ఎందుకంటారా ? అది ఎన్ని గంటలు బ్రతుకుతుందో, ఎన్ని రోజులు బ్రతుకుతుందో మనకు తెలీదు. ఇంకా పరిశోధనలు జరగాల్సి వుంది. ఈ పిల్లిని బతికించగలిగినా, దాని జ్ఞాపకశక్తిని తిరిగి తేలేకపోయాం. అది కూడా చాలా అవసరం. అదే కాకుండా అమెరికాలోని మన సంస్థను స్పాన్సర్ చేస్తున్న సంస్థ అనుమతి లేనిదే మన ప్రయోగాలకు సంబధించిన ఆ విషయాలు బయటకు రావడానికి వీల్లేదు.”
“ఓ.కె. డాక్టర్! మనకిప్పుడు మనుషుల శవాలు కావాలి. ఒక శవాన్ని మనం బ్రతికించగలిగిననాడు మన సిద్ధాంతం నిజంగా ఊపిరి పోసుకున్నట్టు లెఖ్ఖ” చెప్పింది . విజేత పట్టుదలగా.
“ఎస్ విజేత! మనం ప్రస్తుతం శవాల అన్వేషణలోనే వున్నాం. మిస్ దిశ ఆ ప్రయత్నంలోనే వుంది. అదే కాకుండా, అనాధ శవాలను గుర్తుపట్టి, మన సంస్థకు చేర్చడానికి ప్రత్యేకమైన సీక్రెట్ సర్వీస్‌ను నేను ఏర్పాటు చేస్తున్నాను. ఒక వారం రోజుల తరువాత నుంచి మనం మన పరిశోధనల్ని విస్తృతం చేయాలి. అందుకు మీరు ప్రస్తుతం చేస్తున్న వుద్యోగాలను వదిలిపెట్టి, పూర్తి టైం మృతసంజీవని సంస్థలో పని చేయాల్సి వుంటుంది. ఇందుకు మీరందరూ అంగీకరిస్తారని నమ్ముతున్నాను.”
      ఇతరత్రా చేస్తున్న జాబ్స్‌ని వదిలేసి, పూర్తిగా తమ పరిశోధనల్ని, సేవల్ని మృతసంజీవని సంస్థకే కేటాయించడానికి అక్కడి డాక్టర్లు తమ అనుమతిని తెలిపారు.
ఆ మాటకు సవ్యసాచి సంతృప్తిని వ్యక్తం చేశాడు.
అందరూ వెళ్లిపోయాక సవ్యసాచి ఎదుట దిశ మాత్రమే వుంది.
“ఎలా వున్నాయి మా పరిశోధనలు?” అడిగాడు అతను.
“చాల ధ్రిల్లింగ్‌గా వుందీ అనుభవం… నిజంగా చచ్చిపోయిన పిల్లిని విజేత బ్రతికించిందా?” ఆమెకు ఆ విషయం యింకా సందేహంగానే వుంది.
“నమ్మలేకపోతున్నారా! డాలీని శవంగా మీరు చూసి వుంటే ఇప్పుడీ ఆపరేషన్ నిజమని నమ్మేవారు మీరు. అవునా?” నవ్వుతూ అన్నాడు సవ్యసాచి.
“డాలీ గాయపడడం నాకు తెలుసు.. చచ్చిపోవడం నాకు తెలీదు” చెప్పింది దిశ.
ఆ మాటకు ఆశ్చర్యపోయాడతను.
“డాలీ.. ఇంతకుముందు మీకు తెలుసా?” సంభ్రమంగా అడిగాడు సవ్యసాచి.
తనకు డాలీ ఎలా తెలుసో… డాలీ తనని ఎందుకు గుర్తుపట్టడానికి ప్రయత్నం చేసిందో చెప్పింది దిశ.
అది వింటూనే అనూహ్యమైన ఆనందోద్వేగానికి గురుయ్యాడతను. అంటే కొంతలో కొంత జ్ఞాపకశక్తిని కూడా తిరిగి రప్పించటం సాధ్యమేనన్నమాట. ఆ ఆలోచన వస్తూనే సవ్యసాచి పొందిన ఆనందం బహుశా అతని జీవితంలోనే చాల అరుదుదైనది.
చాలా సేపయ్యాక-
“మిస్ దిశా! మీ కార్యక్రమాన్ని మీరెక్కడ నుంచి ప్రారంభించాలనుకుంటున్నారు?” ప్రశ్నించాడు సవ్యసాచి నూతనోత్సాహంతో.
“మన ప్రయోగాలకు మనకిప్పుడు శవాలు కావాలి. లేదా క్రయోనిక్స్ పట్ల నమ్మకమున్న వ్యక్తులైనా కావాలి. అలాంటి వ్యక్తుల్ని పట్టుకోవాలను కుంటున్నాను.”
దిశ అలా చెప్పడం ఆశ్చర్యంగా వుందతనికి.
“క్రయోనిక్స్ సంస్థ పట్ల నమ్మకముండి తాము చనిపోయాక, బ్రతకాలనే కోరికతో మనకు తమ భౌతిక శరీరాలను యిచ్చే వ్యక్తులు వుంటారా?”
“వుంటారు డాక్టర్! పునర్జన్మ మీద నమ్మకమున్న వ్యక్తులుంటారు. వాల్ట్ డిస్నీలాంటి వ్యక్తి సైన్స్ టెక్నాలజీల్ని మాత్రమే విశ్వసించే, వాల్ట్ డిస్నీ 1966 డిసెంబర్ 15న లంగ్ కేన్సర్ ఆపరేషన్ జరుగుతున్న సమయంలో చనిపోయాడు. ఆ తర్వాత ఆయనకు అంత్యక్రియలు జరిగినట్టుగా అనుకున్నారే తప్ప ఆయన శవం ఏమైందో… ఆ విషయాలు ఇప్పటికీ ప్రపంచానికి తెలీవు.
అంటే అప్పటికే ఆయనకు క్రయోనిక్స్ గురించి తెలిసి వుండాలి. తను మళ్ళీ జన్మించాలనే కోరికతో, తన శవాన్ని క్రయోనిక్స్‌గా మార్చుకునే ప్రయత్నం చేశాడని కొంతమంది అంటారు. పైగా వాల్ట్‌ డిస్నీకి భారతీయ ఫిలాసఫీ అంటే చాల ఇష్టం. పునర్జన్మల్ని విశ్వసించినప్పుడు, ఆ నమ్మకంగల మన వాళ్ళని, మన సంస్థపట్ల ఆకర్షింపచేయడం కష్టపడితే జరిగే పననే నా నమ్మకం” అంది దిశ దృఢంగా.
సవ్యసాచి దిశ వైపు దిగ్భ్రాంతిగా ఛూశాడు.
“క్రయోనిక్స్ ఉద్యమానికి సంబంధించి ప్రపంచంలో మొట్టమొదటి సారిగా ఫ్రీజ్ చేయబడిన వ్యక్తి, గ్లెండెల్ ప్రాంతానికి చెందిన ఓ ప్రొఫెసర్. లిక్విడ్ నైట్రోజన్లో పెట్టి ఆ శవాన్ని క్రయోనిక్స్‌గా మార్చారు. వాల్ట్ డిస్నీ చనిపోయిన కొన్ని వారాలకే ఆ సంఘటన జరిగింది. క్రయోనిక్స్‌గా మారిన ఆ వ్యక్తే వాల్ట్ డిస్నీ అని, ఆయన శవం దొరక్కపోవడం వల్ల చాలామంది భావించారు.
కానీ దానికి ఆధారం కానీ, రికార్డు కానీ లేదు. అయితే విచిత్రంగా గ్లెండెల్ ప్రాతంలోనే డిస్నీ సమాధి కూడా వుండడం, పైగా మొట్టమొదటి సారిగా ఫ్రీజ్ కాబడిన వ్యక్తి అక్కడి ప్రొఫెసర్ కావడంతో, ప్రపంచవ్యాప్తంగా ఆ విషయంలో సంచలనం చెలరేగింది.
క్రయోనిక్స్ సంస్థ, క్రయోనిక్స్ మూవ్‌మెంట్ గురించి ప్రపంచానికి తెల్సింది అప్పుడే…” సవ్యసాచి ఎక్కడో ఆలోచిస్తూ అన్నాడు.
“ఒక గొప్ప వ్యక్తి శవాన్ని మనం క్రయోనిక్స్‌గా మార్చి, బ్రతికించ గలిగిననాడే… మన సంస్థ గురించి ప్రపంచానికి తెలుస్తుందంటారు అంతేనా?”
“ఎస్ మిస్ దిశా! యూగాట్ మై పాయింట్… ప్రపంచానికి మన పరిశోధనల గురించి తెలియడం ఒకటే కాదు మన లక్ష్యం. ప్రపంచం విశ్వసిస్తున్న ఒక నమ్మకాన్ని చేధించడం, శారీరక శైధిల్యం వేరు, మృత్యువు వేరు అని చెప్పడం, ఏ వయసువారైనా, ఏ ప్రాణి అయినా, మృత్యువుకు భయపడాలసిన పనిలేదని చెప్పడం-మృత్యువు అనే భయంకరమైన ఒక ప్రమాదం లేదని తెల్సిననాడు- భూగోళంలోని మనుష్యులే కాదు, విశ్వగోళంలో ఆయా గ్రహాల్లో వుంటున్న జీవుల గురించి కూడా మనకు తెల్సుకోడానికి వీలవుతుంది” తన మనసులోని వుద్దేశ్యాన్ని చెప్పి-
“అందుకే మామూలు మనుషుల శవాలు మనకు ప్రయోగాలకు వుపయోగపడితే మన ఫలితాలు విశ్వవ్యాప్తం కావడానికి, ఒక గొప్ప వ్యక్తి శవం వుపయోగపడుతుంది. మిస్ దిశా! నీ శవ అన్వేషణలో ఈ విషయాన్ని నువ్వెప్పుడూ మరచిపోవద్దు.”
క్రయనిక్స్ థీరీని అంచెలంచెలుగా తెల్సుకుంటున్న దిశ మనసులో అంతర్గతంగా చెలరేగుతున్న సంచలనం, ఆమెలో రూపుదిద్దుకుంటున్న స్పష్టమైన లక్ష్యానికి చేరువవుతోంది.
“సీయూ… సార్” సీట్లోంచి లేవబోతున్న దిశ పక్కకు తిరిగి చూసింది.
పక్కన ఎప్పుడు లేచి వచ్చిందో తెలీదు. డాలీ ముందు కాళ్ళతో దిశ కూర్చున్న కుర్చీని పట్టుకోడానికి ప్రయత్నం చేస్తోంది.
  *                                            *                                  *                                  *
ఎవరితోనో ఫోన్‌లో సీరియస్‌గా మాట్లాడుతున్న ప్రతాప్‌సింగ్ లోపలికి వస్తున్న అర్జున్ చౌహాన్‌ని చూసి టక్‌మని లైన్‌ని కట్ చేసి-
“ఆయీయే… ఆయీయే.. భాయి సాబ్! నీ కోసమే ఎదురు చూస్తున్నాను” లేచి చిరునవ్వుతో ఎదురెళ్ళాడు ప్రతాప్‌సింగ్.
ఆ ఫోన్ లైన్‌ని ప్రతాప్‌సింగ్ సడన్‌గా డిస్‌కనెక్టు చెయ్యడం గమనించిన అర్జున్‌చౌహాన్-
ఒక్కక్షణం అతని కళ్ళల్లోకి చూసి-
“పద! లోపలికెళ్ళి మాట్లాడుకుందాం” అంటూ పక్కరూమ్ వైపు నడిచాడతను.
ఇప్పుడే అజనీష్ ఫోను చేశాడు. ఏర్పాట్లన్నీ సక్రమంగా జరిగాయట. రేపు సరిగ్గా..” అటూ ఇటూ చూసి గొంతును తగ్గించి మిగతా విషయాన్ని చెప్పాడు.
“అజనీష్ ఏం చేసినా సిస్టమాటిక్ గా చేస్తాడు. అతగాడిమీద నాకు నమ్మకం వుంది. నాకు నమ్మకం లేనిది…”
“నామీదే అంటావ్! చూడూ… పక్కాగా మనిద్ధరం ఒకమాట అనేసుకుంటే, అనుమానాలు తగ్గుతాయిగా” అన్నడు ప్రతాప్‌సింగ్.
    “అయితే చెప్పు! విశ్వంభరరావు గొడవ రేపటితో వదిలిపోతుంది. అతగాడి మరణవార్త ధృవపడిన మరుక్షణం, పార్టీ నన్ను నాయకుడిగా ఎన్నుకుంటుంది. ఆ తర్వాత..”
“మరి నా సంగతేమిటి నువ్వు పార్టీ లీడర్‌వై పోయి. ప్రైమ్ మినిస్టరై పోతే నాకేంటి లాభం?” ప్రతాప్‌సింగ్ గొంతులో అంతులేని నిరాశ.
“నువ్వు హోమ్ మినిస్టర్ పోస్ట్ తీసుకో. ఈ టర్మ్ ప్రధానిని నేను. నెక్స్ట్ టర్మ్ ప్రధానివి నువ్వు. ఇదే మనిద్దరి మధ్యా అండర్ స్టాండింగ్” అన్నాడు అర్జున్ చౌహాన్.
“అది కాదు అర్జున్‌భాయ్! ప్రధాని పదవికోసం,ఎన్నాళ్ళ నుంచి కలలు కంటున్నానో నీకు తెలుసు. నీ కంటే వయసులో పెద్దవాడ్ని. ఆ పదవి నాకొదిలేయ్. నెక్స్ట్ టర్మ్ నువ్వు తీసుకో. నేను ప్రధానినైనా, పవర్స్ అన్నీ నీవే.. నీ వర్గం వాళ్ళని పువ్వుల్లో పెట్టి చూసుకుంటాను. ఈసారి నాకు నువ్వు అండగా వుండు” అర్జున్‌ చౌహాన్ రెండు చేతులు పట్టుకుని ప్రాధేయపడ్డాడు ప్రతాప్‌సింగ్.
ఒక్కక్షణం ఆలోచనలో పడ్డాడు అర్జున్‌చౌహాన్.
ఒక వ్యక్తిని సీట్లో కూర్చోపెట్టి, ఆ సీట్లోని వ్యక్తిని, సరైన సమయంలో కిందకు లాగేసి, తొక్కెయ్యడం అర్జున్‌ చౌహాన్‌కి వెన్నతో పెట్టిన విద్య.
సీట్లో వుండి అధికారం అనుభవించడంకన్నా సీట్లో లేకుండా అధికారం అనుభవించడంలోనే అసలైన మజా వుంది.
విశ్వంభరరావు మృతి విషయంలో ఎంక్వయిరీలు, గొడవలు ఇవ్వన్నీ చల్లబడేసరికి ఎలాగూ ఆరునెలలు పడుతుంది. అప్పుడు అసమ్మతి బాణం ఎలాగూ వుంది. ప్రతాప్‌సింగ్ సత్తా కూడా తెల్సిపోతుంది. అని ఒక్కక్షణంలోనే ఆలోచించుకున్న అర్జున్‌చౌహాన్ పెదవుల మీద చిరునవ్వును వులుముకుని-
“ఓ.కె.ప్రతాప్‌భాయ్! నీ మాట నేనెప్పుడు కాదన్నాను, విశ్వంభరరావు వ్యవహారం ముగిసాక, మనం అజనీష్‌ని జాగ్రత్తగా చూసుకోవాలి గుర్తుంచుకో” సలహా ఇచ్చాడు అతను.
“మనిద్దరం చేతులు కలిపితే దేశం మన గుప్పిట్లో వుంటుందన్న విషయం తెలుసు” పెద్దగా నవ్వుతూ అన్నాడు ప్రతాప్‌సింగ్.
అర్జున్‌చౌహాన్ ఫోను వైపు నడిచాడు.
అప్పటికి ప్రదాన మంత్రి విశ్వంభరరావు మారుమూల పల్లెకు టూర్‌కు వెళ్ళడానికి సరిగ్గా పదిగంటల సమయం వుంది.
  *                                *                                  *                                  *
మర్నాడు ఉదయం…
సరిగా అయిదూ యాబై అయిదు నిమిషాలు. ప్రధాని రెసిడెన్స్ మంత్రులతోనూ, అధికార, అనధికార ప్రముఖులతోనూ నిండిపోయి వంది.
ముఖ్యమైన పార్టీ సమావేశం యింకా ఇరవై నాలుగ్గంటల్లో జరగాల్సి వుండగా ప్రధాని విశ్వంభరరావు అంతగా ప్రాముఖ్యం లేని ఆంధ్రప్రదేశ్‌లోని ఒక మారుమూల పల్లెటూరుకు వెళ్ళడం ఏంటో ఎవరికీ అంతుబట్టడం లేదు.
విశ్వంభరరావు పర్ననల్ ట్రిప్‌గా అధికారిక వర్గాలు చెబుతున్నా అసమ్మతి వర్గం మాత్రం ఆ విషయాన్ని ససేమిరా నమ్మడం లేదు.
ఆ మారుమూల పల్లెటూరు ప్రధాని వెళుతున్నాడంటే, ఏ అమెరికా నుంచో, రష్యా నుంచో  ఏజెంట్లు అక్కడకు వస్తున్నారేమో! ప్రధాని తన పదవిని నిలుపుకోడానికి అంతర్జాతీయ శక్తుల్ని ఆశ్రయిస్తున్నాడేమో!
రకరకాల ఊహాగానాలు…
రుషికుమార్‌కు కూడా ఏ విషయం అంతుబట్టడం లేదు. ప్రధాని పర్యటన గురించి భారతి కూడా పేదవి విప్పడం లేదు.
ప్రస్తుతం పి.ఎమ్ మానసిక పరిస్థితి ఏం బాగాలేదు. అందుకే ఇలాంటి నిర్ణయాలు తీసుకుంటున్నారేమో …
రుషికుమార్ ఆలోచనలు అంతవరకూ వెళ్లినా, ఎక్కడ ఎలాంటి సిట్యువేషన్ ఎదురైనా ఎదుర్కోడానికి సిద్ధంగా అన్ని ఏర్పాట్లు చేశాడు.
సరిగ్గా ఉదయం తొమ్మిది గంటలకు-
మంత్రివర్గ సహచరుల వీడ్కోలు అనంతరం ప్రధాని విశ్వంభరరావు హెలిపాడ్ వైపు నడిచారు.
మొదట విశ్వంభరరావు ఎక్కి హెలికాప్టర్‌లో కూర్చున్నారు.
ఆయన ప్రక్కన కూర్చున్న వ్యక్తి పర్సనల్ సెక్యూరిటీ చీఫ్ రుషికుమార్.
సరిగా తొంభై నిమిషాలు గడిచాయి.
హైదరాబాద్ ఎరోడ్రోమ్‌లో హెలికాప్టర్ ఆగింది. ఆంధ్రప్రదేశ్ చీఫ్ మినిస్టర్, తదితరులతో ముచ్చటించాక, విశ్వంభరరావుతో ప్రయాణించటానికి తన అభిమతాన్ని వ్యక్తం చేశాడు సి.ఎమ్.
“నో మిస్టర్ వెంకట్రామ్‌రెడ్డి! ఇది నా పర్సనల్ ట్ర్రిప్…! మీరు నాతో రావాల్సిన పనిలేదు” స్థిరంగా అన్నారు పి.ఎమ్.
ఆ మాటలకు చీఫ్ మినిస్టర్, మిగతా మంత్రులు, పోలీసు ఉన్నతాధికారులు ఆశ్చర్యపోయారు.
మరో అయిదు నిమిషాల తర్వాత ప్రైమినిస్టర్ హెలికాప్టరు గాలిలోకి లేచింది.
అయినా-
అప్పటికే ప్రొటోకాల్ ప్రకారం శ్రీకాకుళం జిల్లాలోని పోలీసు అధికారులు, ఇంటెలిజెన్స్ వర్గాలు ప్రధాని టూర్‌కి వెళ్తున్న ఆ గ్రామాన్ని చుట్టుముట్టేశారు.
ఆ గ్రామం పేరు కొత్తపలెం!
ఆ ఊరిలో ఉన్నది కేవలం వెయ్యి గడపలు మాత్రమే!
  *                                *                                  *                                  *
కొత్తపాలెం ఆ సమయంలో నిశ్శబ్దంగా వుంది.
మట్టిరోడ్డుకి అటూ ఇటూ పూరిగుడిసెలు, ఆ రోడ్డు చివర శిధిలమైన రామాలయం.
ఆ రామాలయానికి దూరంగా విశాలమైన చెరువు, ఆ చెరువు పక్కన అంతెత్తున పెరిగిన చెట్లు, చేమలు, కొండలు, కోనలు.
రామాలయం రచ్చబండ దగ్గర కూర్చుని దేశ రాజకీయాలు మాట్లాడుకుంటున్న అయిదారుగురు వ్యక్తులకు-
సడన్‌గా ఆ ఊళ్ళోకి పోలిసు జీపులు, కార్లూ ఎందుకొచ్చాయో అర్థం కావడం లేదు.
కొద్దిరోజుల క్రితం వరకు చీకట్లో మగ్గిపోయిన ఆ గ్రామంలో రాత్రికి రాత్రి కరెంటు స్తంభాలు, విద్ర్యుత్ లైట్లు వచ్చేశాయి.
రాత్రంతా ఎవరో మున్సిపల్ అధికారులు మెయిన్ రోడ్ నుంచి ఆ గ్రామంలోకి వచ్చే రోడ్డును చదును చేసే కార్యక్రమంలో వున్నారు.
గ్రామం నిండా తోరణాలు వెలిశాయి.
పార్టీ కార్యకర్తల హడావిడితో ఆ ప్రాంతమంతా నిండిపోయింది.
పోలీస్ ఉన్నతాధికారులకు, ఇంటెలిజెన్స్ వర్గాలకూ ఒక్కటే అనుమానం…
అక్కడకు ప్రధాని ఎందుకొచ్చినట్టు? ఎవర్ని కలవడానికి?
ఆ ప్రశ్నకు జవాబు ఎవరికీ తెలీదు.
ఒక ప్రధానమంత్రి విశ్వంభరరావుకి తప్ప!
అప్పటికప్పుడు కొత్తపాలెం గ్రామానికి మూడు కిలోమీటర్ల దూరములో హెలిపాడ్ యేర్పాటయింది.
ఆ హేలిపాడ్ దగ్గర, రాష్త్ర ప్రభుత్వం తరవున ప్రధానిని ఆహ్వానించడనికి జిల్లా మంత్రి, జిల్లా కలెక్టర్, తదితర అధికారులు, రాజకీయ నాయకులు చేతుల్లో దండలతో ఎదురుచూస్తున్నారు.
  *                                *                                  *                                  *
సరిగ్గా పదకొండూ ఇరవై అయిదు నిమిషాలు.
ఊరికి ఒక ప్రక్కగా ఉన్న కొండల సమీపంలోకి ఒక జీపొచ్చి ఆగింది.
ఆ జీపు డ్రవింగ్ సీట్లోంచి దిగిన ప్రొఫెషనల్ కిల్లర్ శోభరాజ్ నలువేపులా చూసి, వళ్ళు విరుచుకుని, కొండలవైపు నడిచాడు. కొండ సగభాగం వరకూ ఎక్కి బైనాక్యులర్సు తీసుకుని, గ్రామంవైపు నిశితంగా చూడ సాగాడు.
అప్పటికప్పుడు అతని మెదడులో ఒక పధకం రూపుదిద్ధుకుంది. హేండ్ బ్యాగ్స్‌లో సిద్దంగా వుంచుకున్న పోలీస్ ఖాకీ యూనిఫారమ్‌ని తీసుకుని, టోపీని పెట్టుకొని, జేబులో రివాల్వరు సర్దుకుని, కొండల మీంచి కిందకు దిగాడు.
చెరువు పక్క నుంచి పొదలచాటున నడవటం ప్రారంభించాడు అతను.
  *                                *                                  *                                  *
పదకొండూ ముప్పై అయిదు నిమిషాలు.
హెలీపాడ్ దగ్గర ఆగిన హెలికాప్టరులోంచి ప్రధాని విశ్వంభరరావు కిందకు దిగారు.
అక్కడున్న వందలాదిమంది జనానికి నమస్కరిస్తూ, ముందుకు నడుస్తూ పక్కనే నడుస్తున్న రుషికుమార్ వైపు తిరిగి-
“మిస్టర్ రుషీ! దిసీజ్ మై పర్సనల్ ట్రిప్…! ఇ డోంట్ వాంట్ ఎనీ ప్రొటోకాల్స్… లెట్ మీ గో ఫ్రీలీ… ఓకే…”
విశ్వంభరరావు ఇష్టప్రకారం ఏర్పాట్లు చకచకా జరిగిపోయాయి.
కలెక్టరు కారులో ప్రధాని ఒక్కరే ఆ గ్రామంలోకి బయలుదేరారు. కమెండోలు, పోలీస్ అధికారులు దూరంగా ఆగిపోయారు.
నేరుగా ఆ కారు ప్రధాని ఇన్‌స్ట్రక్షన్స్ మేరకు రామలయం పక్కన వున్న ఓ పూరిగుడిసె ముందు ఆగింది.
కార్లోంచి దిగిన ప్రధాని విశ్వంభరరావు నలువైపులా ఒకసారి చూసి పూరిగుడిసె ముందు వంగి-
“ఒరే శ్రీరాములూ.. శ్రీరాములూ.. ఒరేయ్ రామచంద్రమూర్తీ” అని గట్టిగా పిలిచారు.
లోన్నుంచి డెబ్భై నాలుగేళ్ళ వ్యక్తి నెమ్మదిగా చేతికర్ర సాయంతో బయటికొచ్చి-
“ఎవరూ… నాకు సరిగ్గా చూపు కనబడదు బాబూ! నీ పేరు…?”
“నేనేరా… విశ్వంభరాన్ని! నీతో చిన్నప్పుడు… స్కూల్లో అయిదో క్లాసు చదువుకున్న కుర్రాడ్ని…” విశ్వంభరరావు ప్రేమగా శ్రీ రాములు చేతిని పట్టుకున్నారు.
విశ్వంభరం.. అంటే విశ్వంభరరావు.. అంటే… భారతదేశ ప్రధాని.. తనతోపాటు ఎప్పుడో స్కూలు బల్లమీద కూర్చుని చదువుకున్న భారతదేశ ప్రధాని, తనని గుర్తుపెట్టుకుని రావడం.. ఆయనకు నమ్మశక్యంగా లేదు.
అస్పష్టంగా కనిపిస్తున్న చూపుతో, కళ్లను పూర్తిగా విప్పి, ఆ వ్యక్తిని పోల్చుకోవటానికి ప్రయత్నిస్తూ, ఏదో పోలిక గుర్తుపట్టి-
“ఒరేయ్.. నువ్వు… నువ్వు… నా విశ్వానివా? మాతోపాటు చదువుకున్న అల్లరి విశ్వానివి… నువ్వేరా? ఒరేయ్ విశ్వం… రా.. రా… ఈ పేదింటికి రారా..” సముద్రంలాంటి అభిమాన తరంగాలు ఆ కళ్ళల్లో కన్నీళ్ళుగా మారుతున్నాయి.
వంగి లోనికి నడిచారు విశ్వంభరరావు.
ఆ ఊరివాళ్ళకు ఆ దృశ్యం చాలా విచిత్రంగా వుంది.
ఆ ఊరిలో ఒంటరిగా బ్రతుకుతున్న శ్రీరాములుతో దేశప్రధాని విశ్వంభరరావు ఒకప్పుడు కలిసి చదువుకున్నాడని వాళ్ళకు తెల్సినా, వాళ్ళెప్పుడూ ఆ విషయాన్ని నమ్మలేదు!
తినటానికే తిండి లేనివాడు, దేశ ప్రధనితో చదువుకోవడం ఏమిటి? దూరంగా చెట్టు దగ్గర నిలబడి, ఆ దృశ్యాన్ని చూస్తున్న రుషి కుమార్ కళ్ళల్లో కన్నీటి బిందువులు కదలాడాయి.
విశ్వంభరరావులోని మానవతా వ్యక్తిత్వాన్ని మొదటిసారిగా చూశాడు రుషికుమార్.
“ఒక చిన్ననాటి స్నేహితుడ్ని చూడటానికి నువ్వొస్తావని నేనెప్పుడూ అనుకోలేదు.  విశ్వం… విశ్వం.. నా ఇంటికొచ్చిన నీకు కనీసం టీ నీళ్ళివ్వడానికైనా ఆర్ధిక స్తోమత లేని నా దురదృష్టానికి సిగ్గుపడుతున్నాన్రా విశ్వం! నన్నుక్షమించవూ…” కళ్ళనీళ్ళ పర్యంతమయ్యాడు శ్రీరాములు.
వాళ్ళిద్దరి మధ్యా మరపురాని అనుభూతుల్ని పంచే చిన్ననాటి ముచ్చట్లు దొర్లుతున్నాయి.
నలభై నిమిషాలు గడిచాయి.
శ్రీరాముల్తో సహా బయటికొచ్చారు విశ్వంభరరావు. ఇప్పుడాయన మనస్సెంతో ఉల్లాసంగా వుంది.
ఊర్లోని జనమంతా మట్టిరోడ్డు కటూ, ఇటూ నుంచున్నారు. దూరంగా కలెక్టరు, మిగతా పోలీసు ఉన్నాతాధికారులు. చేతిలోని దండలతో జిల్లా రాజకీయ ప్రముఖులు…
“నిరంతరం వత్తిడుల మధ్య, సమస్యల మధ్య చిక్కుకునే నాకు నువ్వు జ్ఞాపకానికొచ్చావు. మరుక్షణం వచ్చేశాను. ఇప్పుడు నా మనసెంతో ప్రశాంతంగా, ఆనందంగా వుంది. వస్తాన్రా శ్రీరాములు… ఇకనుంచి నువ్వు ఆర్థికంగా బాధపడకుండా ఏర్పాటు నేను చేస్తాన్లే” హామీ ఇచ్చి చిన్ననాటి స్నేహితుడ్ని మనసారా కౌగలించుకుని కళ్ళల్లోకి చూసి వెనుదిరిగాడాయన.
అప్పటికే అక్కడ చాల కోలాహలంగా వుంది.
గబగబా ప్రైం మినిస్టర్ దగ్గరకొచ్చాడు రుషికుమార్.
“సర్…”
“ఎస్…”
“పార్టీ ప్రముఖులు మీకు దండలు వెయ్యాలని కోరుకుంటున్నారు. మీరు ఒప్పుకుంటే…”
“వైనాట్ విత్ ప్లజర్.”
అంతకుముందే మెటల్ డిటెక్టర్స్‌తో చెక్ చేసిన దండల్ని ఒక్కొక్కరే అందిస్తుంటే చిరునవ్వుతో స్వీకరిస్తున్నారు విశ్వంభరరావు.
కొంతమంది దండలు, మరికొంతమంది వినతిపత్రాలు అందిస్తున్నారు.
వరసగా రెండు వరసల్లో జనం నుంచున్నారు.
ఆ వెనక కొంచెం దూరంలో ఏటవాలు ఎత్తయిన గుట్టమీద పొంచి వున్న శోభరాజ్ తన చేతిలోని టెలీస్కోపిక్ గన్‌ని పి.ఎమ్ విశ్వంభరరావుకి ఎయిమ్ చేశాడు.
హి ఈజ్ వెయిటింగ్ ఫర్ టైమ్…
ముందుకి చిరునవ్వులు చిందిస్తూ ఒక్కొక్క అడుగూ వేస్తున్నారు విశ్వంభరరావు.
కరెక్టుగా టార్గెట్ పాయింట్లో ఫిక్సయి పోయింది విశ్వంభరరావు తల.
శోభరాజ్ కుడిచేయి చూపుడువేలు టిగ్గర్‌ని నొకడానికి ముందుకు జరుగుతోంది.
అప్పుడు చూశాడు సెక్యూరిటీ చీఫ్ రుషికుమార్. గుట్టలచాటున ఒక మానవాకారం నీడ, నేలమీద కదలాడడం.. వెంటనే అతని కమెండో బ్రెయిన్ కంప్యూటర్‌లా వర్క్ చేయడం ప్రారంభించింది.
ఏదో డేంజర్ సిగ్నల్… డేంజర్.. డేంజర్.
కన్నుమూసి తెరిచేలోగా రెస్పాండయాడతను. రుషికీ, విశ్వంభరరావుకి మధ్య పదడుగుల దూరం వుంది.
అలాంటి పల్లెటూర్లో ప్రధానికి ఎలాంటి ప్రమాదం వాటిల్లడానికి ఆస్కారం వుండదని అనుకోవడమే అతని పొరపాటు.
రుషికుమార్ కుడికాలు, చిరుతపులి పాదంలా పైకి లేచింది.
ఆ సమయంలో అతను పెద్దగా అరవాలనుకుని, దానివల్ల మరింత గందరగోళం చెలరేగుతుందని ఆ ప్రయత్నాన్ని తనలోనే అణిచేసుకుని ముందుకు లంఘించాడు. మూడే మూడు అంగల్లో పి.ఎమ్.ని చేరుకుంటూనే ఆయన్ని పక్కకు తోసేశాడు. అంతా క్షణాల్లో జరిగిపోయింది. అప్పటికే శోభరాజ్ చేతిలోని గన్ నిప్పులు కక్కింది. ఆ బుల్లెట్ రివ్వుమని బాణంలా వచ్చి విశ్వంభరరావు తలని రెండుగా చీల్చేసేదే! కానీ రుషి కుమార్ బలంగా విశ్వంభరరావుని పక్కకు తోసేసి, తను కిందకు వంగాడు. అయినా శోభరాజ్ గన్ నుంచి వరసగా రివ్వురివ్వుమని వస్తున్న బుల్లెట్ల వర్షానికి జనం చెల్లా చెదురయి పోయారు.
హాహాకారలు చెలరేగడం.. అంతా క్షణాల్లో జరిగిపోయింది.
బిత్తరపోయారంతా… ఏం జరిగిందో, ఏం జరుగుతోందో అంతా అనూహ్యామైన పరిస్థితి.
పోలీస్ వర్గాలు ప్రధానిని చుట్టుముట్టేశాయి.
ఎటు చూసినా భయం. వెర్రి ఆందోళన.. అరుపులు… పరుగులు రుషి ఆజ్ఞ మేరకు కమేండోస్ ప్రధానిని కవర్ చేసేసి కారువైపు తీసికెళుతున్నారు.
“లీవ్ ది ప్లేస్ ఇమ్మీడియట్లీ.. హేండిల్ ద సిట్యూయేషన్… ఫాస్ట్” అరచుకుంటూ ముందుకు పరుగెత్తాడు రుషికుమార్.
చెరువు పక్కనుంచి గుట్టలవైపు పరుగెడుతున్నాడతను.
  *                                *                                  *                                  *
తన గురి తప్పిందనగానే శోభరాజ్ గబుక్కున కిందకు పరుగెత్తాడు. టైమ్ వేల్యూ అతనికి బాగా తెల్సు.
పొదల పక్కనుంచి చెట్లమధ్యలో వున్న జీపువైపు పరుగెత్తాడు.
మరొక్క క్షణంలో జీపు స్టార్టయింది.
ఆ ప్రదేశం నుంచి ఆ జీపు క్షణాల్లో మాయమైపోయింది.
గుట్టలమీదకెక్కిన రుషికుమార్‌కి ఏదో జీపు, స్పీడుగా వెళుతున్న చప్పుడు తప్ప దారి కాని, జీపు కాని కనబడలేదు.
రుషికుమార్ వెంటనే వెనక్కి వచ్చేశాడు. అప్పటికే ఇంటెలిజెన్స్ ఇ.జి. వైర్‌లెస్ సెట్లో మెసేజ్ పంపెందుకు తన ఏర్పట్లలో తానున్నాడు.
“ఆ ఫారెస్టులోంచి దారెటు వెలుతుంది” అడిగాడు రుషికుమార్.
“కళింగపట్నం సముద్రం దగ్గరికి” ఒక పోలీస్ అధికారి సమధానమిచ్చాడు.
“ఎరేంజ్ ద వెహికల్.. కమాన్ కమ్ విత్ మి” ముందుకు పరుగెత్తాడు రుషికుమార్, అతని వెనక ఇంటెలిజెన్స్ ఇ.జి. పరుగెత్తాడు.
మరో రెండు నిమిషాల్లో వాళ్ళిద్దరూ ఓ జీపులో కూర్చున్నారు.  ఆ జీపు కళింగపట్నం సముద్రతీరం వైపు దూసుకుపోయింది.
సరిగ్గా అరగంట గడిచింది.
సముద్రతీరం ముందుజీపు ఆగడంతోనే అతను జీపులోంచి దూకి పరుగెత్తాడు.
అప్పటికే కొన్ని క్షణాలు ఆలస్యమైపోయింది.
సముద్రానికి పైభాగంలో మూడువందల అడుగుల ఎత్తులో హెలికాప్టరు ఎగురుతోంది.
క్రింద నేలమీద ఓ జీపు మంటల్లో పడి మసైపోవడానికి సిద్ధంగా వుంది.
హెలికాప్టర్లో వున్న శోభరాజ్ తను తప్పించుకున్నందుకు ఆనందంగానే వున్నా తన ప్రయత్నం ఫెయిల్ అయినందుకు అసహనంగా వున్నాడు.
పైనుంచి బైనాక్యులర్స్‌లోంచి కిందకుచూస్తున్న అతను స్పష్టంగా అదరాబాదరాగా కాలుతున్న జీపువైపు పరుగెడుతున్న రుషికుమార్‌వైపు చూశాడు.
“ఎవరతను” పక్కనున్న పైలట్‌ని అడిగాడు శోభరాజ్.
“ప్రైమ్ మినిస్టరు పర్సనల్ సెక్యూరిటీ చీఫ్ – బ్లాక్‌కాట్ కమెండో రుషికుమార్” చెప్పాడు పైలట్.
“రుషికుమార్…” ఆ పేరు శోభరాజ్ మెదడులో రిజిస్టరై పోయింది.
కాలిపోతున్న జీపుని నిశితంగా పరిశీలించాడు రుషికుమార్.
అది కిరాయికి తెచ్చిన జీపు అని అతనికి సులభంగానే తెలిసింది.
కింద పడిపోయిన నెంబరు ప్లేటుని చేత్తో అందుకున్నాడు. ఆ నేంబరు ప్లేటుమీద అంకెలు తడితడిగా అతని చేతివేళ్ళకు తగిలాయి,
అది ఫాల్స్ నేమ్ ప్లేటు అని, దానిమీద నెంబరు కొన్నిగంటల క్రితమే రాయబడిందని రుషికుమార్ గుర్తించాడు.
“సెండ్ ద మెసేజస్ టు ఎవ్వెరీ వేర్.. ఇమ్మీడియట్లీ…” ఇంటెలిజెన్స్ ఇ.జి.వైపు వస్తూ అరిచాడు రుషికుమార్.
న్యూఢిల్లీ…
పార్టీ పాలిట్ బ్యూరో అనధికార సమావేశంలో తనని నాయకునిగా ఎన్నుకోవడానికి అవసరమైన చర్యలన్నీ తీసుకున్నాడు ప్రతాప్‌సింగ్.
అక్కడ పనిచేసిన పవర్‌వుల్ వెపన్ – డబ్బు-
అరవైశాతం మెంబర్సును తనవైపు తిప్పుకోవడానికి ఒక్కొక్కరికీ ఒక కోటిరూపాయల చొప్పున సూట్‌కేసులు వెళ్ళిపోయాయి.
రాజకీయ వర్గాల్లో తెలియనై టెన్షన్… కేబినెట్ మంత్రుల ఇళ్ళల్లోని టెలిఫోన్లు విరామమెరుగకుండా పనిచేస్తున్నాయి.
సడన్‌గా ప్రతాప్‌సింగ్, అర్జున్ చౌహాన్ వర్గాల మనుషులు, ప్రతి ఒక్క పార్లమెంట్ సభ్యుడ్నీ పర్సనల్‌గా కలుస్తున్నారు.
విశ్వంభరరావు వర్గానికి అంతా అయోమయంగా వుంది.
సరిగ్గా-
అదే సమయంలో హైదరాబాద్ నుంచి యు.ఎస్.ఇ. వార్తా సంస్ధ పంపిన న్యూస్ మెసెజ్‌లో రాజధానిలోని రాజకీయ వర్గాలు గందరగోళంలో మునిగిపోయాయి.
ఆ మెసెజ్-
“ప్రధాని విశ్వంభరరావు పై మారుమూల గ్రామంలో హత్యా ప్రయత్నం! నిందితుడు తప్పించుకున్నాడు. కానీ ప్రధాని ఎక్కడున్నదీ, ఎమైందీ ఎవరికి తెలీదు.”
క్షణాలు నిమిషాలుగా, నిమిషాలు గంటలుగా మార్తున్నాయి.
ప్రధాని విషయం ఎవరికీ, ఏ ఒక్కరికీ తెలీదు. అంతటా ఉద్విగ్నత.
ఆఖరికి భారతికి కూడా పి.ఎమ్. ఏమైందీ- ఎక్కడుందీ తెలీలేదు.
ఆమెకది పెద్ద షాక్! ఆ షాక్!నుంచి తేరుకోవడానికి ఆమెకి చాలాసేపు పట్టింది
పి.ఎమ్. బ్రతికున్నారా! ఉంటే ఏ స్థితిలో వున్నారు? గాయపడా? మృత్యువుతో పోరాడుతూనా? ఎవరికి ఫోను చేయాలి? ఎలా వివరాలు తెలుసుకోవాలో తెలియని భారతి రోధిస్తూ దేవుడి గదిలో కూర్చుండిపోయింది.
  *                                *                                  *                                  *
న్యూడిల్లీ రైల్వేస్టేషన్‌లోని సెకెండ్ క్లాస్ వెయిటింగ్ రూమ్ ప్రశాంతంగా వుంది.
వీరేంద్ర అజనీష్ ఆ సమయంలో అక్కడ వుంటాడని ఎవరూ అనుకోరు.
అయినా-
అజనీష్ పేరుని తప్ప అతన్ని గుర్తుపట్టేవాళ్ళు చాలా తక్కువమంది.
ఎప్పుడూ స్వంత విమానాల్లో ప్రయాణం చేసే అజనీష్ రైల్వేస్టేషన్‌ల్లోని ఒక సాదారణ వెయిటింగ్ రూమ్‌లో వుంటాడని ఎవరూ వూహించరు.
అందుకే-
అజనీష్ తనని కల్సుకోవాలని ఫోను చేసిన శోభరాజ్‌కి సెకండ్‌క్లాస్ వెయిటింగ్ రూమ్‌లో కల్సుకోమని చెప్పింది.
ప్రస్తుతం అజనీష్ కాషాయాంబరధారిగా లేడు. బ్యాగీ ఫ్యాంటూ, లూజ్ టీ షర్టు, కళ్ళకు రేబాన్ సన్‌గ్లాసెస్…
సీరియస్‌గా విదేశీ మాగజైన్‌ని తిరగేస్తున్నాడతను.
“గుడ్‌మార్నింగ్…” ఆ పలకరింపుకి తలెత్తి చూశాడు అజనీష్. ఎదురుగా శోభరాజ్.
ఆ సమయంలో శోభరాజ్ పఠాన్ వేషంలో వున్నాడు. ముందు గొంతునీ, తర్వాత మనిషినీ గుర్తుపట్టాడు అజనీష్.
“ఏం జరిగింది నెమ్మదిగా అడిగాడతను.
“గురి తప్పింది” సిగరెట్ వెలిగిస్తూ బదులిచ్చాడు శోభరాజ్.
“ఒకసారి మిస్సయిన దానిని మళ్ళీ పొందడం చాలా కష్టం. ఆ విషయం నీకు బాగా తెల్సనుకుంటాను.”
“గురూజీ! మిస్సయింది బుల్లెట్ మాత్రమే… లక్ష్యం కాదు.”
“అంటే?”
“వారం రోజులు గడువివ్వు చాలు”
“వారం రోజులు… అందరూ జాగ్రత్త పడిపోయాక.. ఇంటెలిజెన్స్ వర్గాలు వేటకుక్కలా అన్వేషణ ప్రారంభించాక నువ్వేం చేస్తావ్? ఈ లోపల ఆ ముసలాడు చేయాల్సింది చేసేస్తాడు. వారం రోజులు కుదరదు.. మూడు రోజులు.. బస్” గంభీరంగా అన్నాడు అజనీష్.
“ఓన్లీ త్రీ డేస్… అంటే సెవెంటీ టూ అవర్స్.”
“ఎస్”
ఓ.కె.”
“ఎలా చేస్తావు పని?”
“ఈసారి మీరు నాకే ఇన్వ్‌ఫర్‌మేషనూ ఇవ్వక్కరలేదు. ఏం చేస్తానో చూడండి” ధీమాగా, కసిగా అన్నాడు శోభరాజ్.
“ఈసారి మిస్సయితే?” అడిగాడు అజనీష్.
“నామీద అపనమ్మకం ఏర్పడిందా?” ఆ గొంతులోని కోపాన్ని గుర్తించాడు అజనీష్.
“అపనమ్మకం కాదు – ఈసారి నువ్వు మిస్సయితే ఒక రహస్యం జీవిత కాలం రహస్యంగా మిగిలిపోడానికి నీ ప్రాణాల్ని నువ్వు కోల్పోవాల్సి వుంటుంది” లేచి ఒక్కసారి శొభరాజ్ కళ్ళల్లోకి సూటిగా, కోపంగా చూసి గబగబా ముందుకు అడుగులేశాడు అజనీష్.
వెళ్లిపోతున్న అతనివైపు గుడ్లప్పగించి చూస్తూ వుండిపోయాడు ప్రొఫెషనల్ కిల్లర్ శోభరాజ్
రాజకీయం పదునైన కత్తి. అది వ్యక్తుల కోసం ఆగదు. కాలం కంటే వేగంఘా పరుగెడుతుంది.
  *                                *                                  *                                  *
సూటిగా రైలు చీకటిలో దూసుకుపోతోంది.
కంపార్ట్‌మెంట్స్‌లోని ప్రయాణీకులు అందరూ నిద్రపోతున్నారు.
ఫస్ట్‌క్లాస్ కంపార్ట్‌మెంట్‌లోని ఒక క్యూబిక్‌లో మాత్రం చిన్న లైటు వెలుగుతోంది.
ఆ క్యూబిక్‌లో-
పక్క పక్కన ఇద్దరు వ్యక్తులు కూర్చున్నారు. వాళ్ళిద్దరూ ఒకరి కళ్ళల్లోకి ఒకరు చూసుకుంటున్నారు.
“టైమెంతయిందో తెలుసా? నా కళ్ళల్లో ఏవున్నాయని అలా చూస్తున్నారు?” అడిగింది ఆ అమ్మాయి. అ అమ్మయి పేరు వసంత.
“నీ కళ్లల్లోనా కృష్ణశాస్త్రి అన్నట్టు… అనంతాంబరపు నీలినీడలు వున్నాయి. లేవా?” ముందుకు వంగి ఆ కనురెప్పల మీద ముద్దు పెట్టుకోడానికి ప్రయత్నించాడతను. అతని పేరు గిరీష్.
మనిద్దరం ఇలా దంపతులమవుతామని నేనస్సలు అనుకోలేదు. దిశ చొరవ తీసుకోకపోతే నువ్వెక్కడో, నేనెక్కడో కదా” అంది వసంత.
“అందుకే మనుషులు చొరవ తీసుకోవాలని నేనంటాను” అమెకు దగ్గరగా జరుగుతూ ఆమె నడుమ్మీద చెయ్యివేసి అన్నాడతను.
“ఇది ట్రైనండీ బాబూ! అయినా ఎన్నిసార్లు చొరవ తీసుకుంటారు?” సిగ్గుపడుతూ అంది వసంత.
“ఏం నేను చొరవ తీసుకోవడం నీకిష్టం కాదా?” ప్రేమగా అడిగాడతను.
“కా…దు..” అంటూ కిలకిలా నవ్వుతూ అతని గుండెల్లో తల వాల్చేసుకుంది వసంత. వసంత జడలోని సంపెంగ పువ్వు జారి కిందపడి పోయింది.
కింద పడిపోయిన సంపెంగ పువ్వుని చేతిలోకి తీసుకుని వాసన చూస్తున్న గిరీష్ ఓరగా తీసున్న డోరు పక్కన ఏదో నీడ కదలాడడంతో గబుక్కున అతని కళ్ళు ఆ నీడవైపు చూశాయి.
ఒకే ఒక్క క్షణం…
డోరు తెరుచుకోవడం, ఒక వ్యక్తి లోనకు ప్రవేశించడం, గిరీష్‌ని ఎడం చేతితో ముందుకు లాగి కుడిచేతిలోని పెద్ద కత్తితో అతను పొడవడం, గిరీష్ విహ్వలంగా అరుస్తూ నేలమీద పడిపోవడం, వసంత భయంతో అరవటం అంతా క్షణాల్లో జరిగిపోయింది.
గిరిష్ శరీరంలోంచి చివ్వున చిమ్మిన రక్తం వసంత మంగల సూత్రాల మీద పడింది.
మరుక్షణంలో ఆ వ్యక్తి కత్తితో వేగంగా బయటకు వెళ్ళిపోయాడు. కంపార్ట్‌మెంట్లో కోలాహాలం.. వరుసగా వెలుగుతున్న లైట్లు.
  *                                *                                  *                                  *
ఎవరో కుదిపి లేపినట్లుగా మెలుకువ వచ్చింది దిశకు.
చివ్వున చిమ్మిన రక్తం కళ్ళల్లో పడినట్ల్లుగా వుందామెకు. భయం భయంగా లేచి కూర్చుందామె.
పనుల వత్తిడివల్ల గిరీష్, వసంతల పెళ్ళికి తాను వెళ్ళలేకపోయింది. ఆ విషయమై నిద్రపోయే ముందు వసంతకు లెటర్ రాసి పడుకుంది దిశ.
ఆ వుత్తరం వైపు చూసింది. టేబుల్ మీద పేపర్ వెయిట్ కింద ఆ లెటర్ రెపరెపలాడుతోంది.
తనకొచ్చిన కలలో వసంతను, గిరీష్‌ను స్పష్టంగా గుర్తుపట్టిందామె.
వాళ్లిద్దర్నీ ఎవరో చంపడానికి ప్రయత్నించడం.. నో…నో… వాళ్ళిద్దరికీ శత్రువులెవరున్నారు?
తనకొచ్చిన కల నిజమవుతుందా? ఇప్పటి వరకూ తనకొచ్చిన కలలన్నీ నిజమయ్యాయి.
నిద్రలో తనకొచ్చిన కల జరిగిందా? జరగబోతోందా?
తనిప్పుడు ఏం చేస్తుంది?
గదిలో అసహనంగా పచార్లు చేస్తొంది దిశ.
ఎలా? వాళ్ళిద్దర్నీ రక్షించడం ఎలా?
పెనుగాలికి కిటికీ రెక్కలు కొట్టుకుంటున్నట్లు ఆమె హృదయం కొట్టుకుంటోంది.
ఆ దంపతుల్ని తను ప్రమాదం నుంచి ఎలా రక్షించగలదు? దిశ చాలాసేపు అదే విషయమై ఆలోచిస్తూ నిద్రపోలేదు.
రెండు గంటలు గడిచాయి.
ఆలోచనతో కూర్చోవడంకన్నా ఆ ప్రమాదం నుంచి వారిని ఎలాగయినా రక్షించాలి.
ఆ ఆలోచన వచ్చిన మరుక్షణం రూమ్‌లోంచి బయటికి వచ్చింది దిశ.
అప్పుడు సమయం రాత్రి రెండు గంటలు దాటింది.
రోడ్డుకి చివరున్న పబ్లిక్ టెలిఫోను బూత్‌వైపు నడిచింది.
ప్రొఫెసర్ సత్యబ్రహ్మకు ఆ విషయం చెప్పి ఎలాగయినా వాళ్ళని రక్షించాలనుకున్న దిశ-
సత్యబ్రహ్మకు ఫోను చేసింది. వెంటనే రిసీవర్ అందుకున్నారు ఆయన.
“హౌ అర్యూ మిస్ దిశ? సీరియస్‌గా నీ వర్క్‌లో నువ్వు మునిగి పోయావట గదా! మీ బాస్ చెప్పాడులే.”
ఆ మాటతో సవ్యసాచికి, సత్యబ్రహ్మకు మంచి కాంటాక్ట్స్ వున్నాయని చప్పున గ్రహించింది దిశ.
“సార్! వెరీ వెరీ ఇంపార్టెంట్ ఇష్యూ. ఒక గంట క్రితం…” తనకొచ్చిన కల గురించి చెప్పి ఎలాగయినా వసంతని, గిరీష్‌ని ఆ ప్రమాదం నుంచి రక్షించమని కోరింది దిశ.
“ప్రస్తుతం వాళ్లిద్దరూ సిటీలో లేరమ్మా. గిరీష్ వసంతతోపాటు తన స్వగ్రామం వెళ్లాడు.”
  “ఎప్పుడు?” వెంటనే ఆదిగింది దిశ.
“రెండ్రోజులయింది” చెప్పాడాయన.
“గిరీష్‌ని మనం ఫోన్‌లో కాంటాక్ట్ చెయ్యలేమా?”
” ఆ వూరికి ఫోను సౌకర్యం లేదనుకుంటాను.”
ఒక్కక్షణం ఇద్దరి మధ్యా నిశ్శబ్దం. మళ్ళీ ఆయనే అన్నాడు.
ఓ.కె! దిశా… ఆ వూరు నేనే వెళ్తాను. ఆ ప్రమాదం నుండి వాళ్ళిద్దర్నీ కాపాడడానికి ప్రయత్నిస్తాను.”
“థాంక్యూ ప్రొఫెసర్! మీ హెల్ప్ నేను మరిచిపోలేను.”
“నేన్నీకు రెండు రోజుల తర్వాత ఫోను చేస్తాను. సరేనా… గుడ్ నైట్.”
ఫోన్ కట్ అయింది.
ఫోన్ బిల్లు డబ్బుని తీసుకుంటూ కౌంటర్లోని వ్యక్తి దిశవైపు ఆశ్చర్యంగా చూడడం గమనించింది ఆమె.
దానికి కారణం తనకో కలొచ్చిందని, తన ఫ్రెండ్స్‌ని ఒక అపరిచిత వ్యక్తి మర్డరు చెయ్యడానికి ప్రయత్నించాడని, అలా జరక్కుండా చూడమని హైదరాబాద్‌లోని ఎవరో వ్యక్తికి చెప్పడం.
ఆ కౌంటర్‌లోని వ్యక్తికి వింతగా వుంది.
ఆ వ్యక్తికి ముప్పై ఏళ్ళుంటాయి. అతని పేరు సత్యవర్థన్.
దిశ చేతికి చిల్లర ఇస్తూ “డ్రీమ్స్ నిజమౌతాయా మేడం…” అని అడిగాడతను.
“ఏదైనా… నమ్మకం వుంటే నిజమౌతుంది” చెప్పింది దిశ.
“నేనడిగేది డ్రీమ్స్ గురించి…” మళ్ళీ ఆదిగాడతను.
“నిజమౌతాయని నేను నమ్ముతాను.”
“నేను నమ్మను… Those who dream by night in the dusty recesses of their minds wake in the day to find that it was vanity. But the dreamers of the day are dangerous men. For they may act their dreams with open eyes to make it possible” గడ గడ చెప్తున్న అతని మాటల్ని సంభ్రమంగా వింటోంది దిశ.
ఆ మాటలకు నవ్వు కూడా వచ్చిందామెకు.
“ఎవరి నమ్మకాలు వాళ్ళవి” చెప్పేసి వెనుదిరిగిందామె.
“మేడమ్.. ప్లీజ్ వెయిట్” ఆమె వెనకే వచ్చాడతను.
“మై నేమీజ్ సత్యవర్థన్… ఎమ్.ఏ. పారాసైకాలజీ.. ఇక్కడ పార్ట్ టైమర్‌గా పనిచేస్తున్నాను. నేను డ్రీమ్స్ మీద ఒక బుక్ రాస్తున్నాను. దానికి మీ కోపరేషన్ కావాలి. నేను వెతుకుతున్నది మీలాంటి వ్యక్తి కోసమే-ఇఫ్ యూ డొంట్ మైండ్.”
“నేనెవరో మీకు తెలుసా?” అడిగింది దిశ.
“తెలీదు… రోజూ ఈ దారంట మీరెళ్ళడం చూస్తుంటాను.”
ఇద్దరూ రోడ్డు పక్కన నుంచున్నారు. అతను సీరియస్‌గా డ్రీమ్స్ బుక్ కోసం తను కలుసుకున్న వ్యక్తులు, సేకరించిన వివరాలు గురించి చెపుతున్నాడు.
ఆ విషయాలన్నిటినీ ఆసక్తిగా వింటోంది దిశ.
రోడ్డు పక్కన ఎలక్ట్రిక్ స్తంభం వుంది.
మాట్లాడుతూ, మాట్లాడుతూ సత్యవర్థన్ తన ఎడం చేతిని ఆ స్తంభమ్మీద వేశాడు యధాలాపంగా.
అంతే!
పెద్దగా కేక వేశాడు.
పైన వైరు తెగిపోయి ఆ స్తంభంలో విద్యుత్ ప్రవహిస్తోందని అతనికి తెలీదు.
హెల్ప్ మీ.. సేవ్ మీ… సేవ్ మీ.. స్తంభానికి అంటుకుపోయి అతను కేక లేస్తున్నాడు.
అతన్ని రక్షించడానికి ఏం చెయ్యాలో తోచని దిశ, నిర్జనంగా వున్న రోడ్డు మీద కేకలేసుకుంటూ పరిగెత్తింది.
సమీపంలో సినిమాహాలు దగ్గరున్న వ్యక్తులు పరుగు పరుగున వచ్చారు.
అప్పటికే సత్యవర్థన్ స్పృహ తప్పి కిందపడిపోయాడు.
అతన్ని వెంటనే దగ్గర్లో వున్న ప్రైవేట్ హాస్పిటల్లో ఎడ్మిట్ చేసింది దిశ.
ఆరోజు రాత్రి ఆమెకు నిద్రపట్టలేదు.
  *                                *                                  *                                  *
కొత్తపాలెంలో రక్షించబడిన పి.ఎమ్. ఒక సురక్షితమైన స్థలానికి రహస్యంగా తరలించబడ్డారు. ఆ స్థలం గురించి కేవలం ఇద్దరికే తెలుసు. ఒకరు రుషికుమార్, రెండవ వ్యక్తి స్టేట్ ఇంటెలిజెన్స్ ఇ.జి.
వెంటనే పి.ఎమ్‌ని. న్యూడిల్లీకి తీసుకెళ్ళిపోవాలని అధికారులు, రుషికుమార్ ప్రయత్నించినా నాలుగు రోజులపాటు ఒంటరిగా, ప్రశాంతంగా గడపాలని ప్రధాని గట్టిగా కోరటంతో ఆ ఏర్పాట్లు చేయక తప్పలేదు.
ఆయన మనసులో మరో ఆలోచన కూడా వుంది. తను దేశ రాజధానిలో లేనప్పుడు తన ప్రత్యర్థులు వేసే ఎత్తుల అసలు స్వరూపాన్ని తెలుసుకోవాలని ఆయనకు పట్టుదలగా వుంది. వాళ్ళ స్వార్ధబుద్ధులు, కుహానా రాజకీయాలు ప్రజల దృష్టికి, ప్రెస్ దృష్ట్రికి రావాలని కూడా వుంది.
అందుకే ఆయన అజ్ఞాతవాసాన్ని కోరుకున్నాడు. దాని మూలంగా దేశ రాజకీయాల్లో, పవర్ లాబీల్లో కనీవినీ ఎరగని సంచలనం, పుకార్లు చెలరేగాయి.
*                                  *                                  *                                  *
మృతసంజీవని సంస్థ ఆధ్వర్యంలో, భవిష్యత్తులో చేపట్టే కార్యక్రమాలు, ప్రయోగాలు, ప్రజల్లోకి ఆ ఉద్యమాన్ని తీసికెళ్ళడానికి సంకల్పించిన వ్యూహాలు, అందుకు కావల్సిన ఫండ్స్ ఎస్టిమేషన్ వాటి గురించి అమెరికాలోని ఆల్కోర్ సంస్థకు పంపడానికి రిపోర్టు సిద్ధం చేశాడు సవ్యసాచి.
ఆ రిపోర్టును తనే స్వయంగా టైప్ చేసుకున్నాడు.
అప్పటికి అతను ఆల్కోర్ లైఫ్ ఎక్స్‌టెన్షన్ ఫౌండేషన్‌కి చెందిన చీఫ్ సైంటిస్ట్ డాక్టర్ స్టీఫెన్ హారీస్‌తో ఫోన్‌లో మాట్లాడాడు. ఇక్కడ జరుగుతున్న ప్రయోగాల విషయంలో హారీస్ చాల సంతృప్తిని వ్యక్తం చేయడంతో సవ్యసాచి చాల వుత్సాహంగా వున్నాడు.
సరిగ్గా ముప్పై ఆరుగంటల క్రితం సవ్యసాచి .స్టీఫెన్ హారిస్‌కి ఫోను చేసి ఆస్ట్రేలియన్ కాట్ డాలీ పరిశోధనల గురించి చెప్పాడు. డాలీ డే టుడే డెవలప్‌మెంట్సను వీడియో కేసెట్‌లో రికార్డు చేసి అర్జంటుగా పంపమని కోరాడు .హారిస్.
ఆ లెటరుతోపాటు ఆ కేసెట్‌ను కూడా పంపడానికి ఏర్పాట్లు చేశాడు సవ్యసాచి.
లెటరు టైపింగ్ పూర్తిచేశాక తన సీట్లోకొచ్చి కూర్చున్నాడు సవ్యసచి. సరిగ్గా ఆ సమయంలో-
నవనీత్ వచ్చి డాలీకి సంబంధించిన విషయం చెప్పడంతో ఒక్కక్షణం నిశ్చేష్టుడైపోయాడతను.
గబుక్కున  సీట్లోంచి లేచి లేబరేటరీలోకి పరుగెత్తాడు.
గ్లాస్ డోరు తీసి లోనికి అడుగుపెట్టగానే అక్కడి పరిస్థితి అర్థమై పోయింది సవ్యసాచికి.
టేబుల్ మీద తల పక్కకు వాల్చేసిన డాలీని, ఆ పక్కన నిస్తేజంగా విషాదంగా కూర్చున్న విజేతను చూసి షాక్ తిన్నాడు.
“సారీ డాక్టర్…” వెలవెలబోతూ అంది విజేత.
“టేకిట్ ఈజీ డాక్టర్.. బాధపడకండి.. ఓసారి ఓడినంత మాత్రాన ఓడినట్లు కాదు. ఓటమిని ఓడించలేకపోతేనే ఓడినట్లు. ఓటమిని ఓడించే వరకూ పోరాడుతూనే వుంటాం… మన బేసిక్ ప్రిన్సిపల్‌ను మీరు మర్చిపోగూడదు” సరిగ్గా హారీస్‌కి లెటరు పంపడానికి సిద్ధమైన క్షణంలోనే డాలీ చనిపోవడం నిజంగా సవ్యసాచికి షాక్. ఆ షాక్ నుంచి అతను బయటపడడానికి నెమ్మదిగా ప్రయత్నిస్తున్నాడు.
“మన లేబరేటరీలో బ్రతికి, చచ్చిన మొదటి ప్రాణి… డాలీ.. సో మిస్ విజేత… మేక్ హర్ యూజ్ చిల్లర్… వ్యూచర్ ఎక్స్‌పరిమెంట్స్‌కి పనికొస్తుంది” చెప్పేసి బయటికొచ్చేశాడు సవ్యసాచి. అతన్ని నవనీత్ అనుసరించాడు.
డాలీ మళ్ళి చనిపోవడానికి కారణం- ఆపరేషనులో బాగా రక్తం పోవడమే.
అప్పటికే డాలీని బ్రతికించడానికి శాయశక్తులా ప్రయత్నించి విఫలమయింది విజేత.
బాధగా ముందుకి కదిలింది విజేత.
డాలీని చిల్లర్‌గా చేసే కార్యక్రమం చేపట్టింది. ఇరవై రెండు డిగ్రీల అతి శీతల వాతావరణంలో లిక్విడ్ నైట్రోజన్ సిలిండర్లో వుంచి పైభాగాన్ని పూర్తిగా కవర్ చేసేసి ప్రత్యేకంగా తయారుచేయించిన గ్లాస్ బాక్స్‌లు పెట్టి, ఆ గ్లాస్ బాక్స్‌ని డెడ్‌లీ ఫ్రీజింగ్ ప్రిజర్వేషన్ చాంబరుకి తరలించే ఏర్పాట్లు చేసి డాలీకి సంబంధించిన ఫైలును పట్టుకుని తన క్యూబిక్‌లోంచి బయటికొచ్చింది .విజేత.
*                                  *                                  *                                  *
మన డాలీకి ఆఖరు జన్మ ఇదేనేమో…” సాలోచనగా అన్నాడు సవ్యసాచి.
ముభావంగా అతని ఎదురుగా కూర్చున్న విజేత తలెత్తి చిన్నగా నవ్వింది.
అనుకోని విధంగా జరిగినప్పుడు సవ్యసాచి అక్కడి సైంటిస్టుల మూడ్స్‌ని మార్చడానికి చాల రకాలుగా ప్రయత్నిస్తాడు.
ఆ విషయం విజేతకు బాగా తెలుసు.
“మిస్ విజేతా! మొక్కలకు అంటుకట్టి, ఇంకో మొక్కని తయారు చేసినట్లుగానే, మనిషికి అంటుకట్టి, అలాంటి మరో మనిషిని తయారు చేయొచ్చని ఆ మధ్య ఎక్కడో చదివాను. మీతో చెప్దామనుకొని మరిచే పోయాను..” జ్ఞాపకం చేసుకుంటూ అన్నాడు సవ్యసాచి.
“మనిషికి అంటుకట్టడమా. అదెలా…?” అంత విషాదంలోనూ ఆమెలో ఏదో ఆశ్చర్యం, ఉద్వేగం!
“1978లో అ సంఘటన నిజంగా జరిగింది ఆమెరికాలోని ఒక బిలియనీర్ కోట్లు, కోట్లు ఖర్చుపెట్టి, తనలాంటి వ్యక్తిని సృష్టించుకున్నాడట. అది సైంటిఫిక్‌గానే జరిగింది. డేవిస్ కోరవిక్ రాసిన ఇన్‌హిజ్ ఇమేజ్ అనే బుక్ మీరు చదివారా?”
“లేదు”
“మనిషిని అంటుకట్టి, డూప్లికెట్ మనిషిని సృష్టించడానికి కొంత టైమ్ పట్టొచ్చు. కానీ.. కప్పల్ని, ఎలుకల్నీ అంటుకట్టి, అలాంటి రకానికి చెందిన కప్పల్ని, ఎలుకల్ని తయారుచేశారట. అవన్నీ స్తనప్రాణులు. వాటి ఆధారంగానే మనిషి కూడా స్తనప్రాణి కాబట్టి, మనిషి మీద ప్రయోగాలు జరిగాయి.
పరాగ సంపర్కం లేకుండానే మొక్కలకు అంటుకట్టి, వేరొక మొక్కల్ని తయారుచేయడం జరుగుతోంది. ఆ విషయం మనకు తెల్సు. వితనాలతో పనిలేకుండా అలా అంటుకట్టడాన్ని వైజ్ఞానిక పరిభాషలో క్లోనింగ్ అంటారు.
  మొదట కప్పకు సంబంధించి క్లోనింగ్ చేసిన వ్యక్తి .జె.బి.గోర్డన్! ఒక కప్ప అండాన్ని తీసుకుని, దాని న్యూక్లియస్‌ను నష్టపరిచాడు. ప్రతి కోశాణువులోనూ న్యూక్లియస్ వుంటుంది. దానిలో ఒక ప్రత్యేక సంఖ్యలో గుణ సూత్రాలుంటాయి. న్యూక్లియస్ శుక్రాణువులలోని గుణసూత్రాల కలయిక వల్ల గుణసూత్రాల సంఖ సంపూర్ణత చెంది, గర్భధారణం జరుగుతుంది. అలా ఆ జాతికి చెందిన కొత్త మొక్క పుట్టడానికి అవకాశం యేర్పడుతుంది.
న్యూక్లియస్, శుక్రాణువులలో తప్ప, మిగతా కోశాణువులన్నింటిలోనూ, గుణసూత్రాల సంఖ్య పూర్తిగా వుంటుంది. దాని ఆధారంగానే కప్ప విషయంలో ప్రతిసృష్టి చేశాడు గోర్డన్.
అలాగే స్విట్జర్లాండ్‌కు చెందిన కార్ల్ ఇలీమెన్సీ, పీటర్ పెచాన్ అనే సైంటిస్టులు ఎలుక క్లోన్‌ను తయారుచేశారు. వారు ఒక బూడిదరంగు ఎలుక గర్భంలో నుండి భ్రూణ కోశాణువులను గ్రహించి, వెంట్రుకల కంటే పలుచనైన పిప్పెట్స్ సహాయంతో ఆ కోశాణువులలోని న్యూక్లియస్‌లను తీసుకుని, ఒక నల్ల ఎలుక గర్భధారణ జరిగిన వెంటనే దాని అండాన్ని తీసుకుని, దానిలోని న్యూక్లియస్ శుక్రాణువుని తొలగించి, ఆ స్థానంలో భ్రూణకోశాన్నుంచి తీసిన న్యూక్లియస్‌ని వుంచారు. అండాల్ని నాలుగు రోజులవరకూ పోషక ద్రవంలో పెరగనిచ్చారు ఆ తర్వాత దానిని ఒక తెల్ల ఎలుక గర్భంలో వుంచారు. ఫలితంగా బూడిదరంగు ఎలుక జన్మించింది.
సైంటిస్టులు మొత్తం 363 సార్లు ఆ ప్రయోగాలు చేయగా, కేవలం మూడే మూడుసార్లు వారు సక్సెస్ అయ్యారు…” చెప్పటం ఆపి విజేత వైపు చూశాడు సవ్యసాచి.
“మీరిప్పుడు ఆ కథ ఎందుకు చెప్పారో నాకర్థమైంది” నవ్వుతూ అంది విజేత.
“మీరు నమ్మడం లేదా? ఇట్స్ ట్రూ విజేతా! ఆ కారణంగానే.. అంటే ఆడ, మగా కలయిక లేకుండానే… ఒక ఎలుక, ఒక కప్ప పుట్టినప్పుడు, ఇతర ప్రాణులు కూడా పుట్టడానికి ఆస్కారముందని సైంటిస్టులు కృషి చేస్తున్నారు. మానవుల క్లోన్ తయారయ్యిందంటే.. మనం బోస్‌ని గాంధీని, నెహ్రూను, జె.అర్.డి. టాటాని, ఇందిరాగాంధీని, పటేల్‌ని, రాజీవ్‌గాంధీని, ఐన్స్‌స్టీన్‌ని, చార్లీ చాప్లిన్‌ను, అంబేద్కర్‌ను సృష్టించుకోవచ్చు” చాల ఎక్సయింటింగ్‌గా చెప్పాడు సవ్యసాచి.
“రెండోసారి పుట్టిన ఆ మానవుల క్లోన్‌లకు చావుండదా?”
అలాంటి ప్రశ్న విజేత వేస్తుందని ఊహించని సవ్యసాచి తడబడ్డాడు.
“గ్లోబ్ ఈజ్ రౌండ్ మిస్ విజేతా! మళ్ళీ మనం మృత్యువు దగ్గరకే వచ్చాం…” నవ్వుతూ అన్నాడు సవ్యసాచి.
అతని నవ్వుతో శృతి కలిపింది.
“మిస్ విజేతా..! మనం డాలీ విషయంలో చేసిన పరిశోధనలకు సంబంధించిన డిటైల్స్‌ను అమెరికా పంపుతున్నాను. బహుశా మన పరిశోధనలకు సంబంధించిన న్యూస్ అమెరికన్ టాబ్లాయడ్స్ కవర్ చేయవచ్చు.”
“అంటే.. మన సంస్థ పేరు, అడ్రస్ ఆ న్యూస్ ఐటెమ్స్‌లో వస్తుందా?” కంగారుగా అరిచింది విజేత.
“రాదు.. ఆ విషయంలో హారిస్ చాల జాగ్రత్తలు తీసుకుంటాడు.”
అతని వాక్యం ఇంకా పూర్తికాలేదు. టేబుల్ మీద ఫోన్ మోగడం, సవ్యసాచి రిసీవర్ అందుకోవడం వెంటనే జరిగిపోయింది.
“హలో దిశా! ఎక్కడనుంచి?” పలకరించాడు సవ్యసాచి చేతి గడియారం వైపు చూసుకుంటూ.
అప్పుడు ఉదయం 9.45 నిమిషాలైంది.
సత్యవర్ధన్ అనే వ్యక్తి పరిచయం కావడం, అతనికి తగిలిన ఎలక్ట్రిక్ షాక్ అంతా చెప్పి-
“పది నిమిషాల క్రితం అతను చనిపోయాడు. అతనికెవరూ లేరు. అతని శవాన్ని మనం స్వాధీనం చేసుకోవచ్చు” అంది దిశ ఉద్వేగాన్ని అణచుకుంటూ.
“ఓకే దిశా! ఐ విల్ సెండ్ నవనీత్! హి విల్ మేక్ హిమ్ యూజ్ చిల్లర్! ఒన్ ఇంపార్టెంట్ థింగ్… ఆ శవాన్ని నర్సినంగ్‌హోం నుంచి ఇమ్మెడియట్‌గా తిరుపతిలోని మన ఆఫీస్‌కి తీసుకెళ్లండి. ఏవరికీ అది శవంగా తెలియకూడదు. చిల్లర్‌గా మార్చిన తర్వాత మన లేవరేటరీకి దానిని నేనే స్వయంగా తీసుకోస్తాను. ఓ.కె…” అని ఫోను పెట్టెశాడు సవ్యసాచి. వెంటనే ఇంటర్‌కమ్ బటన్‌ని ప్రెస్ చేశాడు.
మరో మూడునిమిషాల తర్వాత .నవనీత్ అక్కడకొచ్చాడు.
“మిస్టర్ నవనీత్…! ఇకనుంచీ నువ్వు బిజీ అయ్యే పరిస్థితులు ఏర్పడుతున్నాయి” అన్నాడు సవ్యసాచి సాలొచనగా.
ఏం సార్… శవం దొరికిందా?” వెంటనే ఆడిగాడతను.
“ఎస్ మై ఫ్రెండ్…” ఏం చెయ్యాలో చకచకా చెప్పసాగాడు సవ్యసాచి.
మనిషి ప్రాణాలు పోయి శవంగా మారినప్పుడు, ఆ శరీరాన్ని మైనస్ 190 డిగ్రీల సెంటీగ్రేడ్ దగ్గర వరకూ శీతలీకరించి వుంచితే, ఆ శరీరంలోని టిష్యూ లేవీ పాడయి పోకుండా వుంటాయి. భవిష్యత్తు ప్రయోగాలకు ఆ శరీరం వుపయోగ పడుతుంది.
మానవ శరీరం శవంగా మారిన సమయంలో, శరీరంలోని రక్తాన్ని తొలగిస్తూ, దాని స్థానంలోని ‘క్రియో ప్రొటెక్టెంట్’ను ఎక్కిస్తారు. దాని వలన మెదడులోని టిష్యూకు, ఐస్ క్రిస్టల్ వలన నష్టం జరగదు… తర్వాత లోపలికి గాలి వెళ్ళకుండా, శరీరాన్ని పొడి ఐస్‌లో భద్రంగా ప్యాక్ చేస్తారు. దానికోసం ప్రత్యేకంగా పెట్టెల్ని తయారుచేస్తారు. బయటివాళ్ళకు ఆ పెట్టెలు శవాల పెట్టెల్లా మాత్రం కనిపించవు. మరణించిన వ్యక్తి శవాన్ని రెండు మూడు గంటల లోపుగానే క్రయోనిక్‌గా మార్చాల్సి వుంటుంది. లేని పక్షంలో టిష్యూలు పాడైపోవడానికి ఆస్కారం యేర్పడుతుంది. శవాన్ని క్రయోనిక్‌గా మార్చే విధానంలో స్పేషల్ ట్రైనింగ్ పొందిన వ్యక్తి  నవనీత్ మాత్రమే.
అతనికి ముందు జాగ్రత్త చర్యగా ఆ శిక్షణను బ్రిటన్‌లో ఇప్పించింది సవ్యసాచి.
“మిస్టర్ నవనీత్! బీ కేర్‌వుల్…” చిల్లర్‌గా మర్చాటానికి అవసరమైన పరికరాల్ని తీసుకుని జీపు ఎక్కుతున్న నవనీత్‌తో అన్నాడు సవ్యసాచి.
“డొంట్ వరీ సార్” జీపు ముందుకు కదిలింది.
వెంటనే తన పక్కనున్న విజేతవైపు తలతిప్పి-
“రేపటినుంచీ మీకు చేతినిండా పనే! కదా…” అన్నాడతను.
ఆమె మాట్లాడలేదు. ఆలోచనలో మునిగిపోయింది.
*                                  *                                  *                                  *
కొత్తపాలెంలో ప్రధానిపై హత్యా ప్రయత్నం జరిగిన మరుసటి రోజు అర్థరాత్రి రుషికుమార్ నుంచి భారతికి ఫోనొచ్చింది.
పి.ఎమ్.కి ఏమీ కాలేదని క్షేమంగా వున్నారని, హత్యా ప్రయత్నం షాక్ నుంచీ తేరుకోవటానికి పి.ఎమ్.ని ఒక రహస్య స్థలంలో వుంచటం జరిగిందని-అది త్వరలోనే పి.ఎమ్. దేశ రాజధానికి రాబోతున్నారని చెప్పాడు.
అప్పటికిగాని భారతి మనసు కుదుటపడలేదు. అంత ఆలస్యంగా ఆ వార్త చెప్పినందుకు ఆమె ఫోనులోనే రుషికుమార్‌ని అలుపెరగకుండా తిట్టిపోసింది.
రుషి నవ్వుకున్నాడే తప్ప బదులివ్వలేదు.
ప్రస్తుతం తాము ఎక్కడున్నది చెప్పకుండానే అతను ఫోన్‌ని డిస్కనెక్ట్ చేశాడు.
*                                  *                                  *                                  *
 
 
ఆగస్ట్ నెలలో కినిగెలో టాప్ టెన్ స్ధానాలలో ఉన్న పుస్తకాలు ఇవి..
