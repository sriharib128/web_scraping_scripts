 రచన:  డాక్టర్ జె. గౌతమి సత్యశ్రీ 
                  పి.హెచ్.డి.
 
స్త్రీ హార్మోను ‘ఈస్ట్రోజెన్’ అసాధారణత్వం- ముందస్తు రుతువరతి-రుమటాయిడ్ కీళ్ళవాపు
[low estrogen levels cause early menopause with high risk of rheumatoid arthritis (RA)]
 
మహిళల జీవితంలో రెండు ముఖ్యమైన దశలు- పుట్టినప్పటినుండి రుతుక్రమం మొదలయ్యేదాక ఒక దశ, రుతుక్రమం నుంచి రుతుక్రమం నిలిచేదాక మరొక దశ. ఈ రుతుక్రమం నిలిచిపోయే దశని రుతువిరతి లేదా మెనోపాజ్ అని అంటారు. ఈ సాధారణ మెనోపాజ్ 45-50 సంవత్సరాల లోపు మహిళలకు సంప్రాప్తిస్తుంది. అండాశయం నుండి అండాలు వెలువడడం ఆగిపోతుంది. కొన్ని నెలలకు పీరియడ్స్, ఈస్త్రోజెన్ (స్త్రీ సెక్స్ హార్మోన్)  ఉత్పత్తి పూర్తిగా నిలిచిపోతుంది. అయితే కొంతమందిలో అసహజరీతి లో ఈస్త్రోజెన్ ఉత్పత్తి తగ్గిపోయి, మెనోపాజ్ ముందుగా అంటే 40 సంవత్సరాల లోపే ప్రాప్తిస్తుంది. అంతేకాకుండా అది తీవ్రమైన రుమటాయిడ్ కీళ్ళవాపులకు దారి తీస్తుంది. ఈ కీళ్ళవాపులు స్వయంచాలిక రోగనిరోధక లోపం (ఆటో ఇమ్యూన్ డిసార్డర్, auto immune disorder) గా వైద్యపరం గా పరిగణించబడింది. శరీరంలో వివిధ ఆరోగ్యలోపాల వల్ల లేదా వంశపారంపర్య లక్షణంగా కూడా  దీనంతటికీ గురి అవ్వడానికి వీలు ఉంది. ఈస్ట్రోజెన్ లోపాలు రుమటాయిడ్ ఆర్థ్రైటిస్ (కీళ్ళవాపులు) కు ఒక స్వతంత్ర కారకమవుతున్నదని పరిశోదనల ద్వారా తెలుస్తుంది. ఇటువంటివారు తీవ్ర అస్వశ్థతకు లోనయి, కీళ్ళ హానికి గురవుతారు. సాధారణ మెనోపాజ్ జరుగునప్పుడు కూడా ఈస్ట్రోజెన్ ఉత్పత్తి ఆగి, కీళ్ళవాతం వస్తుంది. అది వయసురీత్యా జరిగే ప్రక్రియ అనుకోవచ్చు. కానీ ఇదంతా చిన్నవయసుల్లో జరిగితే ఇంకా బాధాకరం కదండీ!  అసలు ఈస్ట్రోజెన్ హార్మోనులు రోగనిరోధక వ్యవస్థ లేదా ఇమ్యూన్ సిస్టం (immune system) మీద ఎలా పని చేస్తుందో చూద్దాం.
తెల్లరక్త కణాలు ఇమ్యూన్ సిస్టం లో ప్రముఖ పాత్రను వహిస్తాయి. మరొక రకమైన తెల్లకణాలను లింఫోసైట్స్ (lymphocytes) లేదా కణికలు లేని తెల్లరక్తకణాలు  అని అంటారు. తెల్లకణాల వలె, ఈ లింఫోసైట్స్ కూడా రోగనిరోధక వ్యవస్థ తో అనుసంధానమై ఉంటాయి. ఇవి కూడా మిగితా రక్తకణాల వలె, బోన్ మేరో (Bone marrow) లో ఉత్పత్తి అవుతాయి, మెడ క్రింద గల వినాళ గ్రంధి (థైమస్, Thymus) లో పరిపక్వత చెందుతాయి. కనుకనే ఈ లింఫోసైట్స్ ను T (thymus)-లింఫో సైట్స్ అని అంటారు.   శరీరంలోని ఈ లింఫోసైట్స్ ఏడు ఉపభాగాలుగా ప్రత్యేక విధులను నిర్వహిస్తున్నాయి. ఈ విభాగాలు 1. సహాయక కణాలు (హెల్పర్, Helper cells, TH), 2. విషపూరితకణాలు (సైటో టాక్సిక్. Cytotoxic cells) 3. మెమరీ కణాలు 4. నియంత్రణ కణాలు (రెగ్యులేటరీ లేదా సప్రెసర్ కణాలు, regulatory or suppressor cells) 5. నేచురల్ కిల్లర్ కణాలు 6. శ్లేష్మ సంబంధ స్థిరరాశి కణాలు (మ్యూకోసల్) 7.గామా డెల్టా కణాలు. సహాయక కణాలు రోగ నిరోధకత్వంలోనూ, విషపూరిత కణాలు, మెమరీ కణాలు బయటినుండి శరీరానికి సోకిన వ్యాధి కారక కణాలపై లేదా ట్యూమర్ కణాలపై దాడి చేయడానికి, నియంత్రణ కణాలు మరియు నేచురల్ కిల్లర్ కణాలు వ్యాధి లక్షణాలు పూర్తిగా పోయేంతవరకు  రోగ నిరోధకత్వాన్ని మరికొంతకాలం కొనసాగిస్తూ పూర్తిగా వ్యాధి లక్షణాలని అరికట్టడానికి, మిగితా కణాల విధులకు కూడా సహకరించడానికి ఉపయోగపడతాయి. TH, సహాయక కణాలు, తిరిగి మరికొన్ని ఉపకణాలు (TH1, TH2, TH3, TH17, TH9 మరియు TFH) గా చెప్పుకోబడినవి.

చిత్రంలో చూపిన విధంగా పరిపక్వత చెందిన T-కణాలు సైటోకైన్లను (పచ్చ మరియు ఆరెంజ్ బాక్సులలో చూపించినవి) స్రవిస్తాయి. స్త్రీ హార్మోను ఈస్ట్రోజెను సైటోకైన్లపై పనిచేసి వాటిలో కొన్నిటిని (పచ్చ బాక్సులు) స్టిమ్యులేట్ (ఉత్తేజ పరచడం) చేస్తూ లేదా కొన్నిటిని (ఆరెంజ్ బాక్సులు) బ్లాకు (నిరోధించి) చేస్తూ తద్వారా వివిధ సహాయక కణాలను స్టిమ్యులేట్ చేస్తాయి. ఆ స్టిమ్యులేటెడ్ సహాయక కణాలు మరికొన్ని సైటోకైన్లను (ఎరుపు రంగు యారో తో చూపబడినవి) స్రవించగా, ఆ సైటోకైన్లు శరీరంలో కి చొచ్చుకుని వచ్చిన వ్యాధి కారకాలపై దాడి చేసి, వాటిని నిర్జీవం చేయడానికి ప్రయత్నిస్తాయి. ఈ ప్రక్రియ లో శరీరం వాపులకు (క్రానిక్ ఇన్ ఫ్లమేషన్, chronic inflammation) గురి అవుతుంది. దీనినే వ్యాధినిరోధక ప్రతిచర్య లేదా ఇమ్యూన్ రియాక్షన్ (Immune reaction) అని అంటారు.
ఈ వ్యాధినిరోధక ప్రతిచర్యలవల్ల, సైటోకైన్ల ఉత్పత్తి ఎక్కువ అవ్వకుండా, వాపులను కంట్రోలు చేయడం, మళ్ళీ ఈస్ట్రోజెన్ మీదే అధారపడిఉంది. ఈస్ట్రోజెన్ థైమస్ లో పరిపక్వత చెందుతున్న T-కణాలను సమయానుచితం గా నిరోధిస్తుంది. దీనివల్ల వాటినుండి సహాయక కణాలు మొదలైన ఇతర కణాలు వెలువడవు మరియు వాటి సైటోకైన్ల ఉత్పత్తి మీద నియంత్రణ జరుగుతుంది. కీళ్ళవాపులు ఉండవు, నిరోధించబడతాయి. ఈ విధంగా ఈస్ట్రోజెన్ ద్విపాత్రాభినయం చేస్తుంది.
ఈస్ట్రోజెన్ ఉత్పత్తి ఆగిపోయిన వాళ్ళలో త్వరగా రుతుక్రమం ఆగిపోవడమే కాకుండా T-కణాల పై కంట్రోలు తప్పిపోతుంది, సైటోకైన్ల ఉత్పత్తి జరుగుతూనే ఉంటుంది, శరీరం తీవ్రమైన రుమటాయిడ్ ఆర్థ్రైటిస్ కు గురి అవుతుంది.
సైటోకైన్ల అధిక ఉత్పత్తి ఇంకా రుమటాయిడ్ ఆర్ఠ్రైటిస్ గా దింపనంతవరకు ఈస్ట్రోజెన్ ను హార్మోనల్ రీప్లేస్ మెంట్ థెరపీ (Harmonal replacement therapy, HRT) ద్వారా బూస్ట్ చేస్తారు. అప్పుడు మెనోపాజ్ లక్షణాలన్నీ పోయి, మరల రుతుక్రమం చక్కబడడం, ఆరోగ్యం బాగుపడడం జరుగుతుంది. అదే రుమటాయిడ్ వ్యాధి కూడా సంక్రమించేసాక హార్మోనల్ థెరపీ ని వైద్యులు సూచించరు. ఎందుకంటే అది గుండెజబ్బులను ఎక్కువ చేస్తుంది. మామూలుగానే రుమటాయిడ్ వ్యాధులు గుండెపోటు, రక్తపోటులకు దారితీస్తాయి. రుమటాయిడ్ వ్యాధి తో బాధ పడేవారికి హార్మోనల్ థెరపీ ఇస్తే ఈ కాంప్లికేషన్స్ ఎక్కువ అయిపోతాయి. అందుచేత కేవలం తాత్కాలికమైన మందులు వాడడమే.
 

రచన: వనం జ్వాలా నరసింహారావు 

కామ్రేడ్స్ తో కలిసి…
క్విట్ ఇండియా ఉద్యమ సందర్భంగా అరెస్టయిన తిలక్‌‍ను రాజమండ్రి సెంట్రల్ జైలుకు తరలించడానికి ముందర ఓ రెండు వారాలు ఏలూరు సబ్ జైలులో వుంచారని చెప్పుకున్నాం గదా. అక్కడున్న రోజులను గుర్తు చేసుకుంటూ, ఉద్యమాల ఊపిరి తీసే ప్రయత్నాలు అప్పట్లో ఎలా జరిగా యోనని సూచనప్రాయంగా చెప్పారు. తన కంటే వయస్సులో పెద్ద వారైన మోతె నారాయణరావు గారు, కార్వంచి రామమూర్తి గారు తిలక్‌‍తో పాటు జైల్లో వున్నారు. అప్పటి పశ్చిమ గోదావరి జిల్లా కలెక్టర్ శ్రీ శేషాద్రి ఒక సీనియర్ ఐ.సి.యస్. అధికారి. ఆయనో మారు సబ్‌ జైలుకు వచ్చి వీరిని పరామర్శించారు. “ఎందుకీ కుర్రవాడిని (తిలక్‌ను) మీరు చెడగొడుతున్నారు” అని మోతె-కార్వంచి లను ఆయన ప్రశ్నించినప్పుడు సమాధానం ఇచ్చింది వారు కాదు, కాని తిలక్. తనను వాళ్లు చెడగొట్టడం అనేది తప్పు అనీ, మహాత్మా గాంధీ పిలుపు మేరకు తానే స్వచ్చందంగా స్వాతంత్ర్య ఉద్యమంలో పాల్గొంటున్నాననీ ఎదురు జవాబు చెప్పారు తిలక్.
ఉద్యమాలను నీరు కార్చే, కౌన్సిలింగ్ లాంటి వ్యవహారాలు ఈనాటివి కావు అన్నారు తిలక్. తన జైల్‌ మేట్స్ మోతె-కార్వంచి లను కలెక్టర్ వేసిన ప్రశ్నలు దీనికో చక్కని ఉదాహరణ అని ఆయన అభిప్రాయం. ఇలా నీతులు చెప్పడం మన సంస్కృతిలో ఓ అంతర్భాగం అనీ, మన రక్తంలో అవి జీర్ణించుకుపోయాయనీ అంటూ, ఒకవేళ శేషాద్రి మాటలకు తాను లొంగిపోయి నట్లయితే తన ఆశయాలకు అంతటితోనే తిలోదకాలు ఇచ్చినట్లే కదా అన్నారు. పోరాట పటిమను, ఉద్యమాల స్పూర్తిని నీరు కార్చే ప్రయత్నం అనాది ఆచారమే అని గుర్తుచేసుకున్నారు తిలక్.
తిలక్‌ మేనమామ ఎల్. వి. ప్రసాద్‌ గారి తండ్రి అవధులెరుగని ఔత్సాహికుడు. ఏదో, ఎప్పుడూ చేయాలన్న తపన ఆయన గుణం. స్వగ్రామం నుండి తరలి వచ్చి, పశ్చిమ గోదావరి జిల్లా పెదవేగిలో సెటిలయ్యారు. అక్కడి, చల్లపల్లి జమిందారు గారికి చెందిన అటవీ భూమిని నరికించి వ్యవసాయం చేయించడంతో సహా పళ్ల తోటలు కూడా వేయించారు. ఆ రోజుల్లోనే పట్టు ఉత్పత్తి (సెర కల్చర్) ఆయన వ్యాపకాల్లో ఒకటి. తిలక్‌ గారి తల్లి ఆయన ఏకైక కూతురు. అందుకే, ఆమె గారి పేరు మీద కూడా ఓ పళ్లతోట వుంచారాయన. దెందులూరుకు సమీపంలో వున్న ఆ తోటకు వేసవి శెలవుల్లో నడచుకుంటూ వెళ్ళొస్తూ సరదాగా గడుపుతుండేవారిమని గుర్తుచేసుకున్నారు తిలక్.
ఏలూరు సబ్‌ జైల్లో వున్నప్పుడు, ప్రతి రోజూ ఉదయం తననూ, తోటి ఖైదీలను కొంత సేపు ఆరు బయటకు తీసుకొచ్చి తిప్పేవారట అధికారులు. ఆ రోజుల్లో ఎల్. వి. ప్రసాద్ గారి భార్య – తన మేనత్త, పెదమామ బస్వయ్య గారితో తనకు టిఫిన్ పంపేదట. ఎల్‌ వి గారి కుటుంబం ఏలూరులోనే కాపురం వుండేదారోజుల్లో. మద్రాసులో వుండగా, హెచ్. ఎమ్. రెడ్డి గారి వద్ద ఆయన తీసిన “హోనెస్ట్ రోగ్” అనే సినిమాకు పనిచేసిన అనుభవంతో, తానే స్వతంత్రంగా ఓ సినీ కంపెనీ స్థాపించే ప్రయత్నంలో తలమునకలై వున్న శ్రీ ఎల్. వి. ప్రసాద్ ఆ పనిమీద పలుచోట్లకు వెళ్లొస్తుండేవారు. “సత్యమే జయం” అనే తెలుగు నాన్‌ డిటేయిల్డ్ పుస్తకం ఆధారంగా నిర్మించిన చలన చిత్రం హోనెస్ట్ రోగ్.
మొత్తంమీద ఎల్. వి. గారెళ్లిన కొన్నాళ్లకు మద్రాసు చేరుకున్నారు తిలక్. సారధి బ్యానర్ క్రింద కె. ఎస్. ప్రకాశరావు గారు తన మోడల్ ప్రొడక్షన్స్ సంస్థ తరపున నిర్మిస్తున్న “గృహ ప్రవేశం” సినిమా దర్శకత్వం కూడా వహిస్తున్నారు శ్రీ ఎల్. వి. ప్రసాద్ అప్పట్లో. త్రిపురనేని గోపీచంద్ గారు ఆ సినిమా రచయిత.
మోడల్ ప్రొడక్షన్స్ తాలూకు డిస్ట్రిబ్యూషన్ కంపెనీ- “ప్రీమియర్ ఫిల్మ్స్”- ఒక దానిని నెలకొల్పారు అప్పట్లో, శ్రీ కోవెలమూడి భాస్కర్ రావుగారు. దాంతో సంబంధమున్న మరో ప్రముఖ వ్యక్తి రామనాధ బాబు. ఆయన చల్లపల్లి రాజా గారి బావమరిది. ప్రీమియర్ ఫిల్మ్స్ రెప్రజెంటేటివ్‌గా తరచూ ఆంధ్ర ప్రాంతంలోని వివిధ ప్రదేశాలకు వెళ్లవలసి వస్తుండేది తిలక్‌ గారికి. ఆ పని ఆయనకిష్టంలేదు. అయినా తప్పలేదు. అందుకే కొంతకాలమే అలా పనిచేశారు. రెప్రజెంటేటివ్‌గా తన తోడు తీసుకెళ్లిన సినిమా బాక్సుల్లో “వీర్‌కునాల్” అనే హిందీ సినిమా కూడా ఉన్నట్లు గుర్తు చేసుకున్నారాయన.
తన అభిరుచులకూ, ఆశయాలకూ అనుకూలంగా వున్న వ్యక్తులతో ఎక్కువ పరిచయం పెంచుకునే మనస్తత్వం తిలక్ గారికి – నాటికీ, నేటికీ. ఆ బాటలోనే ఎమ్. వి. రాజన్‌తో దోస్తీ కుదిరింది. అప్పటికే పేరు పొందిన సినీ ఎడిటర్ ఆయన. ఎల్.వి.గారికీ సన్నిహితుడు కూడా. ఆయన బ్యాచ్ కు చెందిన వ్యక్తి. గృహప్రవేశం సినిమాకు కూడా ఆయనే ఎడిటర్. హెచ్. ఎమ్‌. రెడ్డిగారితో కలిసి పనిచేశారు. ఎల్. వి. ప్రసాద్‌ గారు భక్త ప్రహ్లాద్ సినీ నిర్మాణం చేస్తున్న ఆ రోజుల్లో, రాజన్‌ గారితో సాన్నిహిత్యం పెంచుకుంటూ, ఎడిటింగ్ లైన్‌లో పట్టు సంపాదించుకునే ప్రయత్నాలు కొనసాగించారు తిలక్.
అందరికీ తెల్సిన విషయమే – భక్త ప్రహ్లాద్ తెలుగులో మొదటి టాకీ చిత్రం. ప్రసాద్ గారందులో నటించారు. మొదటి హిందీ టాకీ చిత్రమైన “ఆలమ్ ఆరా” తో కూడా ప్రసాద్ గారికి సంబంధముంది. భక్త ప్రహ్లాద్ రిలీజ్ అయిన రోజుల్లో ఏలూరులోని పాండురంగ థియేటర్‌లో తిలక్ ఆయన అమ్మమ్మగారి (ప్రసాద్‌గారి తల్లి) తో కల్సి సినిమా చూసిన సందర్భాన్ని గుర్తుచేసుకున్నారు. అందులోని ఓ సన్నివేశానికి స్పందిస్తూ ఆమె గారు, తన కుమారుడికి నిజంగా ఏమన్నా జరుగుతున్నదో అన్న రీతిలో ఆందోళన చెందారని నవ్వుకున్నారు!
ఏదేమైనా తెలంగాణా ఉద్యమంతో తన ప్రత్యక్ష-పరోక్ష సంబంధాలను మాత్రం కొనసాగిస్తూనే ఉండేవారు తిలక్. ఆయన తన సహచరులతో కలిసి జైలు నుండి విడుదలై బెయిల్‌పై వస్తుండే ఉద్యమకారులను ఎగ్మూర్ రైల్వే స్టేషన్‌లో కలుసుకుని, ఇంకో కంటికి తెలియకుండా అజ్ఞాత వాసానికి-వారి వారికి నిర్దేశించిన స్థలాలకు తరలిస్తూండేవారు. ఎస్. వి. నరసయ్యగారు అప్పట్లో కమ్యూనిస్టు పార్టీ కో ఆర్డినేటర్‌గా వుంటూ అజ్ఞాత కార్యకలాపాల వ్యవహారాలు నడపడానికి కాంటాక్టు పాయింట్ గా వుండే వారు.
అలనాటి జ్ఞాపకాలను గుర్తు చేసుకున్నారు తిలక్. “పలనాడు వెలలేని మాగాణిరా…” అనే విప్లవ గీతంతో అనుబంధమున్న పల్లనాడు పులే పుల్ శివయ్య గారిని గురించి చెప్పారు. కమ్యూనిస్టు వుద్యమ ఆరంభంలోనే ఆయన వినుకొండలో ఇంటర్న్ ఖైదీ. కొంతకాలం కండెమ్డ్ సెల్‌లో ఖైదీ కూడా. జైల్లో వున్న రోజుల్లో రాయలసీమ కరువు గాథలు, కండెమ్డ్  సెల్ ఖైదీల వ్యధలు వ్రాశారు. అవన్నీ ఆయన తిలక్‌కు చెప్పడంతో సహా స్క్రిప్ట్స్ కూడ ఇచ్చారట. తన వద్ద అవన్నీ వున్నాయని వెలికి తీయాలని చెప్పారు తిలక్. పులే పుల్ శివయ్యగారు వార్థక్యం కారణంగా, అనారోగ్యం మూలాన్న అజ్ఞాత వాసంలో ఉండలేకపోయినప్పుడు, వేరే మార్గంలేక తిలక్‌గారి సహాయంతో ప్రభుత్వానికి లొంగిపోయారు.
పులే పుల్ శివయ్యగారు కమ్యూనిస్టు ఉద్యమ నిర్మాతల్లో ప్రముఖులు. రచనానుభవం, పుస్తకపఠనం ఆయన వ్యాపకాలు.  తిలక్‌గారు “భూమికోసం” చిత్ర నిర్మాణం చేస్తున్న రోజుల్లో ఆయన్ను వినుకొండలో కలిసి ఆయన ఆశీర్వాదం పొందారు. తిలక్ సన్నిహితంగా మెలిగిన మరో వ్యక్తి, తన ద్వారా అజ్ఞాత వాసంలోకి వెళ్లే ఏర్పాట్లు చేసిన అతను ప్రఖ్యాత అభ్యుదయ రచయిత కంభం పాటి సత్యనారాయణగారు. ఆయన రచన “కమ్యూనిస్టు ఉద్యమ చరిత్ర” పాపులర్ పుస్తకాల్లో ఒకటి.
మరో వ్యక్తి కామ్రేడ్ మద్దుకూరి చంద్రశేఖరరావు గారు. ఆ రోజుల్లో మోహన కుమార్ మంగళం తండ్రి డాక్టర్ సుబ్బరాయన్ గారింట్లో ఆర్. పి. శాస్త్రిగారు అనే కమ్యూనిస్టు అభిమాని అద్దె కుండేవారు. తిలక్ గారు ఆయన్ను ఎరుగుదురు. ఓ సారి శాస్త్రి గారి కార్లో మద్దుకూరిని తీసుకుని, మద్రాసు నుండి బెంగుళూరు వెళ్లి, అక్కడి నుండి మారు పేర్లతో విమానంలో హైదరాబాద్‌కు చేరుకున్నారు. హైదరాబాద్ స్టేట్‌లో కమ్యూనిస్టు పార్టీని నిషేధించారు అప్పట్లో. తన కాంటాక్ట్ వ్యక్తి కామ్రేడ్ గోళ్ల రాధాకృష్ణమూర్తికి అప్పగించారు తిలక్ అయన్ను.
ఆ రాత్రి తిలక్‌గారు బస చేసిన హోటల్ పేరు “పెర్సీస్” ఇప్పుడు ప్యారడైజ్ వున్న ప్రక్క స్థలంలో వుండేదట అది. హోటల్ గదిలో వున్న తిలక్ సిగరెట్ ఆగుతూ ఆర్పకుండా పడవేయటంతో తివాచికి అంటుకుని పొగలొచ్చాయి. కొంత సేపు గందరగోళం అయింది. ఎట్లా అయితేనేం.. ఆ మర్నాడు రైలులో బయలుదేరి మద్రాసు చేరుకున్నారు తిలక్ తన ప్రస్థానంలో మరో మలుపు వైపుగా ….
చెన్నపట్నం తరలిన సాంస్కృతిక యోధులు
తెలంగాణా విమోచన ఉద్యమం ఊపందుకుంటున్న ఆ రోజుల్లో కమ్యూనిస్టు పార్టీపై నిషేధం వున్న రీతిలోనే, కమ్యూనిస్టు ఉద్యమ నిర్మాణ – నిర్వహణలో కీలకపాత్ర పోషిస్తున్న ప్రజా నాట్య మండలికి కూడా అదే పరిస్థితి ఎదురైంది అప్పట్లో. ఉండటం అయితే ఎల్. వి. ప్రసాద్ గారింట్లోనే అయినా తన అజ్ఞాత – ఉద్యమ కార్యక్రమాలను మాత్రం మరెన్నో ఇళ్ల నుండి నిర్వహిస్తుండే వారు తిలక్‌ గారు. భోజనం మాత్రం ఎక్కువగా ప్రసాద్ గారింట్లోనే.
నిషేధం, నీలినీడల్లో ప్రజా నాట్య మండలి తాలూకు వ్యక్తులు ఒక్కరొక్కరే మద్రాసు చేరుకోనారంభించారు. అలా వచ్చిన వారిలో తొలుతగా సుంకర సత్యనారాయణ, వాసిరెడ్డి (“మాభూమి” రచయితలుగా ప్రసిద్ధి కెక్కిన సుంకర – వాసిరెడ్డి), తుమ్మల వెంకట్రామయ్య (రచయిత), రాంభట్ల కృష్ణమూర్తి, షెట్టి ఈశ్వర రావు, తాపీ ధర్మారావు కొడుకు మోహనరావులు ఉన్నారు. ఓ విధంగా సాంస్కృతిక విభాగం అంతా చేరుకుంది మద్రాసుకు.
అలాగే వచ్చిన వారిలో – అక్కడికి అప్పటికే చేరుకున్న వారిలో – తాతినేని ప్రకాశరావు, వీరమాచనేని మధుసూదనరావు, మిక్కిలినేని, పెరుమాళ్లు, చదలవాడ కుటుంబరావు, రాంకోటి, కోగంటి గొపాలకృష్ణయ్యల్లాంటి భవిష్యత్ సినీరంగ దిగ్గజాలు కూడా ఉన్నారు. వీరంతా ప్రజా నాట్య మండలి – కమ్యూనిస్టు ఉద్యమాల్లో తమ శక్తి మేరకు పనిచేసిన వారేనని వేరే చెప్పనక్కర్లేదు.
మరి వీళ్లకు మద్రాసులో ఓ ఆధారం దొరకాలి కధా. అది కె. ఎస్. ప్రకాశరావు గారు, తిలక్‌గారి ద్వారా ఎల్. వి. ప్రసాద్ గారు వీలయినంత వరకు కల్పించసాగారు. ఆ విధంగా సినీ పరిశ్రమలో ప్రజా నాట్య మండలి తాలూకు పలువురు కళాకారులు స్థిరపడడానికి నాంది జరిగింది. ఇతరుల ప్రోద్బలంతో కొంత కాలం పాటు ఎల్. వి. గారు కూడా (ఆంధ్ర) ప్రజా నాట్య మండలి అధ్యక్షుడిగా పనిచేశారు.
సరిగ్గా అదే ప్రాంతంలో కృష్ణా జిల్లాకు చెందిన కొందరు ధనవంతులు ఎల్. వి. ప్రసాద్ దర్శకత్వంలో ప్రసాద్ ప్రొడక్షన్ అనే సంస్థను స్థాపించారు. వారిలో నిర్మాతలు ఎ. వి. సుబ్బారావు, శేషగిరి రావులు ఉన్నారు. ఆ సంస్థను ప్రోత్సహించిన వారిలో తాతినేని ప్రకాశరావు గారు కూడా ఒకరు.
ఇదిలా వుండగా తిలక్ గారు అప్పుడప్పుడే సినీరంగంలో ఎడిటర్‌గా స్థిరపడుతున్న రోజులవి. సరిగ్గా అప్పట్లోనే కొండముది గోపాల రాయశర్మ గారు వ్రాసిన “శ్రీమతి” అనే స్క్రిప్ట్ సారథీ ఫిల్మ్స్ కు ఉద్దేశించబడింది వెలుగులోకి వచ్చింది. గృహప్రవేశం సినిమా తీసిన తర్వాత మోడల్ ప్రొడక్షన్స్, సారథి నుండి విడిపోయింది. “స్వతంత్ర ప్రొడక్షన్స్” అనే పేరుతో అదే రోజుల్లో మరో స్వంత కంపెనీని స్థాపించారు. ఇలా విస్తరించసాగాయి తెలుగు వారి ఫిల్మ్ కంపెనీలు రకరకాల కారణాల వల్ల. ఆ స్వతంత్ర ప్రొడక్షన్స్ బ్యానర్ క్రిందే ఎల్. వి. ప్రసాద్ గారి దర్శకత్వంలో “ద్రోహి” అనే సినిమాను తీశారు కె. ఎస్. గారు.
అభ్యుదయ భావాల సాంఘిక ఇతి వృత్తంగా నిర్మించిన ద్రోహి సినిమాలో నటీనటులుగా ఎల్. వి. ప్రసాద్, కోన ప్రభాకర రావు (మహారాష్ట్ర గవర్నర్‌గా పనిచేశారు ఆ తర్వాత) కె. ఎస్. ప్రకాశరావు, జి. వరలక్ష్మి, రాళ్లబండి కుటుంబ రావులు ఉన్నారు. తాపీ ధర్మారావు రచయిత కాగా ఆరుద్ర స్క్రిప్ట్ తయారిలో సహకరించారు. తాపీ గారు వ్రాసిన “దయ లేదా.. బీదల మీద దయలేదా…” అనే పాటకు బహుళ ప్రజా దరణ లభించింది. దానికి సంగీతం సమకూర్చింది పెండ్యాల.
ద్రోహి సినిమా తీసిన తర్వాత మరో సంస్థ వెలసింది. “ప్రకాశ్ ప్రొడక్షన్స్” అనే పేరుతో దాన్ని స్థాపించారు కె. ఎస్. ప్రకాశరావు గారు. అంతటితో ఆగకుండా “ఫస్ట్ నైట్” అనే సినిమాను తీసి, దానికి ఆయనే దర్శకత్వం వహించారు కూడా. కె. ఎస్. ప్రకాశరావు గారు ప్రఖ్యాత దర్శక – నిర్మాత రాఘవేంద్రరావు తండ్రి గారనే విషయం తెలిసిందే. కె. ఎస్. గారి వేరుకుంపటి ప్రయత్నాలు భవిష్యత్‌లో స్టూడియో స్థాపించే వరకూ వెళ్ళాయి.
కె. ఎస్. కజిన్ కోవెలమూడి భాస్కరరావు గారు కూడా మరో కంపెనీ స్థాపించారు. అదే “ప్రీమియర్ ఫిల్మ్స్”. ఆయనతో పనిచేసిన కొందరు విడిపోయి మరో నూతన ఫిల్మ్ సంస్థ “నవయుగ”కు వచ్చారు. వారిలో అభ్యుదయ భావాల చదలవాడ, కాట్రగడ్డ శ్రీనివాస రావు – ఆయన తోడల్లుడు చంద్రశేఖర రావు, సూరెడ్డి విష్ణులు ఉన్నారు. వీరంతా దాదాపు కమ్యూనిస్టు పార్టీ – అతివాద సిద్దాంతాల అభిమానులే – సానుభూతిపరులే. అయితే వామపక్ష భావాల “వీరు” – “వారయి” వ్యాపార రంగంలో దిగారు – స్థిరపడ్డారు.
కామ్రేడ్ పి. సి. జోషి కమ్యూనిస్టు పార్టీ జనరల్ సెక్రటరీగా వున్న రోజుల్లో సర్కారు జిల్లాల్లోని ఎగువ మధ్య తరగతి కుటుంబాల వారు పలువురు ఆ పార్టీపై అభిమానం పెంచుకున్నారు. ప్రతి ఇంటిలోనూ కాంగ్రెస్ పార్టీ అభిమానులతో పాటు కనీసం ఒక్కరైనా కమ్యూనిస్టు పార్టీవైపు ఆకర్షితులయ్యే వారట. విచిత్రంగా ప్రతి ఇంటిమీద కాంగ్రెస్ – కమ్యూనిస్టు జండాలు ఎగిరేవి. ఇలా ఆకర్షితులైన చాలా మంది ప్రజా నాట్య మండలితో సంబంధాలు పెట్టుకోవడంతో కాలక్రమేణా మద్రాసుకు వచ్చి సినీ రంగంలో స్థిరపడి క్యాపిటలిస్ట్ లయ్యారు.
ఇక ఎల్. వి. ప్రసాద్ గారి విషయానికొస్తే – ఆయన మటుకు ఆయనకు ఏ ఉద్యమాలతో సంబంధం ఆదినుండీ లేదు. ఆయనది ఎప్పుడూ “ప్రొఫెషనల్ మోటివేషనే”. ఆయన సామాజిక స్పందన కేవలం సినీ పరిశ్రమకే – పోనీ – సినిమాలు తీయడం వరకే పరిమితం. ఏ ఉద్యమంలోనూ చురుగ్గా పాల్గోనే వారు కాదాయన.
కొండముది గోపాల రాయశర్మ గారు “శ్రీమతి” అనే సినిమా స్క్రిప్ట్ తయారుచేసి సారథీ బ్యానర్ క్రింద సినిమా తీసేందుకు ఇచ్చారని చెప్పుకున్నాం గదా. దానికి అప్పట్లో డైరెక్టర్ ఎల్. వి. ప్రసాద్. “మేడమ్ ఎక్స్” అనే నవల ఆధారంగా తయారు చేయబడిందా స్క్రిప్ట్.
“శ్రీమతి” సినిమా తీసేందుకు నూతన ఆర్టిస్టుల అన్వేషణలో ఆంధ్రా టూర్‌కెళ్లారు రచయిత కొండముది (ఆయన అప్పటికే నాటక రచయితగా పేరు ప్రఖ్యాతులు తెచ్చుకున్నారు). డైరెక్టర్ ఎల్. వి. ప్రసాద్ పనిలో పనిగా లొకేషన్ (షూటింగ్ కొరకు) చూడడానికి అమరావతిని కూడా దర్శించారు అప్పుడే.
వారప్పుడు ప్రాథమికంగా ఎంపిక చేసి మద్రాసుకు రమ్మని పిలిచిన వారిలో దశాబ్ధాలపాటు సినీరంగాన్ని, దశాబ్దం పైగా ఆంధ్ర రాజకీయ రంగాన్ని శాసించిన నందమూరి తారక రామారావు గారు ఒకరు. మిగిలిన వారిలో బ్యాంకు ఉద్యోగి – రచయిత ప్రసాద్‌గారు, జర్నలిస్ట్ గా ఆంధ్ర పత్రికలో పని చేసిన వెంకట్రావు గారు, చిన్న చిన్న పాత్రలను సినిమాల్లో పోషించిన ముక్కామల గారి సోదరుడు వున్నారు. రచయిత ప్రసాద్ గారు అ తర్వాత కాలంలో, గవర్నర్ కుముద్ బెన్ జోషి ఆధ్వర్యంలోని నేషనల్ ఇన్‌స్టిట్యూట్ ఆఫ్ సోషల్‌ యాక్షన్ (నిసా) అనే స్వచ్చంద సంస్థ రూపొందించిన “భారతరత్న ఇందిరమ్మ” రూప వాణి కార్యక్రమానికి స్క్రిప్ట్ తయారు చేస్తున్నప్పుడు తోడ్పడ్డారు.ఈ రూప వాణి కార్యక్రమం ఇందిర పాత్రను ధరించిన శ్రీమతి గీతారెడ్డి రాజకీయ రంగప్రవేశానికి బాటలు వేసింది. ఎం. ఎల్. ఎ గానూ, మంత్రి గాను ఆమె ఆంధ్ర రాష్ట్ర రాజకీయాల్లో స్థానం పొందిన సంగతి తెలిసిందే.
ఎన్టీ రామా రావు గారికి మూవీ టెస్ట్, స్టిల్ టెస్ట్, మేకప్ టెస్ట్ ప్రసాద్ గారు చేయించినప్పుడు ఎడిట్ చేసిన ఇద్దరు వ్యక్తులు శ్రీ రాజన్, శ్రీ తిలక్‌లు. ఎమెచ్యూర్ కెమెరామెన్ డి. వి. ఎస్. మణ్యం (సుబ్రహ్మణ్యంగా, గుంటూరులో ఎన్టీఆర్‌కు స్నేహితుడు కూడా ఆయన) స్టిల్‌ను తీశారు. అప్పట్లో స్టిల్ స్టూడియో ఎల్. వి. ప్రసాద్ గారింట్లోనే ఉండేదట. ఆ సందర్భం లోనే తిలక్‌మీద కూడా తీసిన ఓ స్టిల్ ఇప్పటికీ ఆయన వద్ద వుంది.
తిలక్ గారితో సహా అందరూ ఎన్టీ రామారావు గారినే ఎంపిక చేయడం, ఆయనంటే ఇష్టపడడం జరిగింది వెంటనే. అయితే దురదృష్టవశాత్తు “శ్రీమతి” సినిమా తీసే ప్రాజెక్టు వివిధ కారణాలవల్ల వాయిదా పడింది – కనీసం తాత్కాలికంగానన్నా వాయిదా వేయక తప్పలేదు.
దరిమిలా సారథీ ఫిల్మ్స్, చల్లపల్లి రాజాగారి సోదరుడు రామకృష్ణ ప్రసాద్‌గారి ఆధ్వర్యంలోకి పోవటం, “విజయా” వారితో సహా ఇతరుల ప్రొడక్షన్స్ లో ఎల్. వి. ప్రసాద్ బిజీ కావటం కూడా “శ్రీమతి” వాయిదా వేయటానికి దోహదపడ్డాయి.
అప్పట్లో తిలక్, ఆ తర్వాత కె. ఎస్. ప్రకాశరావు గార్లకు మీర్జాపూర్ రాజా గారికి చెందిన “మీర్జాపూర్ స్టూడియో”తో సంబంధముండేది. ఆ స్టూడియో ఆధ్వర్యంలో శరత్ నవల ఆధారంగా “మన దేశం” అనే సినిమా నిర్మాణానికి అంకురార్పణ జరిగింది. శ్రీ ఎల్. వి. ప్రసాద్ గారు దానికి దర్శకులు. నాయకుడి పాత్రను సిహెచ్. నారాయణ రావు పోషించగా, నాయకిగా ఆయన సరసన మీర్జాపూర్ రాజాగారి భార్య శ్రీమతి కృష్ణవేణి పోషించారు. అందులో సబ్ ఇన్ స్పెక్టర్ పాత్ర వేయటానికి అవకాశమిచ్చారు మొట్టమొదటి సారిగా శ్రీ ఎన్‌. టీ. రామారావుకు. అలా జరిగింది ఆయన సినీరంగ ప్రవేశం.
“వుడోకిన్” అనే రష్యన్ ఫిల్మ్ మేకర్ ఫిల్మ్ మేకింగ్ – ఎడిటింగ్ మీద రచించిన ఓ చక్కని పుస్తకం తిలక్, ఎన్టీ ఆర్‌ కు బహూకరించారు అప్పట్లో. ఎన్టీ ఆర్‌ను విశ్వవిఖ్యాత నటుడిగా తీర్చిదిద్దడంలో ఆ పుస్తకం ఆయనకెంతగానో తోడ్పడిందని, అది ఎన్టీ ఆరే తనకు చెప్పారని గుర్తు చేసుకున్నారు తిలక్.
సారథీ స్టూడియో నిర్మాణం
క్రమేపీ తిలక్‌ వ్యాపకాలు పెరగ సాగాయి. ఆ కారణాన ప్రసాద్‌ గారింట్లో వుండటం కన్నా వేరే చోట వుండటం మంచిదన్న అభిప్రాయంతో ఓ అద్దె ఇల్లు కూడా తీసుకున్నారాయన. దాంతో పాటే సి. వి. వి. ఆర్. ప్రసాద్, ఎస్. వి. నర్సయ్య గార్లతో సంబంధాలు వృద్ధి చేసుకోవడం, అందరూ కలిసి అభ్యుదయ భావాలున్న కళాకారుల బాగోగులు గురించి ఆలోచించడం మొదలు పెట్టారు.
“సారథీ ఫిల్మ్స్” వ్యవహారం గురించి ఇంతకు ముందే కొంత వరకు తెలుసుకున్నాం గదా. చల్లపల్లి రాజాగారి సోదరుడు, రామకృష్ణ ప్రసాద్ ఆధ్వర్యంలోకి – కారణాలు ఏవైతేనేమి – ఆ సంస్థ వెళ్లింది.
అప్పట్లో ప్రజా నాట్య మండలికి చెందిన సి. వి. వి. ఆర్ ప్రసాద్, ఎస్. వి. నర్సయ్య గార్లు, అభ్యుదయ భావాలకు ఆకర్షితులైన అనేక మంది కళాకారులను ఓ వేదిక పై తీసుకు వచ్చే ప్రయత్నం చేసేవారు. శాంతినికేతన్‌లో విద్యనభ్యసించి సినీరంగంలో టెక్నీషియన్‌గా కెమేరా ఫీల్డ్ లోకి ప్రవేశించిన ప్రసాద్‌ గారు చాలా మందికి పరిచయస్తులే. శాంతినికేతన్ నుండి బొంబాయి వెళ్లడం వలన అక్కడ సి. వి. వి. ఆర్‌కు ఎల్. వి. గారితో కూడ పరిచయం అయింది. అభ్యుదయ కళాకారులందరూ ఓ వేదికపై ఎందుకు జమకూడారో కాని ఆ రోజుల్లో జరిగిన ఆ కలయిక భవిష్యత్ సినీరంగ అభివృద్ధిలో ఓ కీలకమైన ఘట్టానికి పరోక్షంగా అతి ముఖ్యమైన మైలు రాయిగా మిగిలి పోయింది.
సారథి ఫిల్మ్స్ బ్యానర్ క్రింద ఐక్య వేదిక వేర్పాటు చేసుకున్న కళాకారుల తొలి ప్రయత్నం  “అంతా మనవాళ్లే” అనే చిత్ర నిర్మాణం. సహకార వ్యవస్థ – సహకార ఉద్యమం ప్రధాన ఇతివృతంగా తీసిన ఆ చిత్రానికి కథా రచయిత శ్రీ కొండేపూడి లక్ష్మి నారాయణ.
అంతా మనవాళ్లే సినీ దర్శకుడిగా పూర్తిగా కాకపోయినా ఆయన కనుసన్నలలోనే – ఆధ్వర్యంలోనే ఈ సినీ నిర్మాణం జరిగిందనే భావన (పేరు పొందిన దర్శకుడైనందున) ప్రేక్షకుల్లో కలగాలనే ఉద్దేశ్యంతో శ్రీ ఎల్. వి. ప్రసాద్ గారి పేరు వాడుకునేందుకు రామకృష్ణ ప్రసాద్ ఆసక్తి కనబర్చారు అప్పుడు ప్రథమంలో. దానికి కారణం ఇంకోటి కూడా ఉంది.
కలిసి ఉన్న రోజుల్లో ఎల్. వి. ప్రసాద్‌ గారి దర్శకత్వం లోనే సారథి ఫిల్మ్స్ సినిమాలు తీసేవారు. అయితే, అభ్యుదయ భావాల కుర్ర కారు నుండి ఎల్. వి. పేరు వాడుకోవడానికి తగినంత మోతాదుల్లో వ్యతిరేకత వ్యక్తమయింది. అలా వ్యతిరేకించిన వారిలో ముందున్న వ్యక్తి శ్రీ తాపీ చాణక్య. ఈయన తాపీ ధర్మారావు గారి మూడో కుమారుడు. చివరకు ఆయనే చిత్ర దర్శకులయ్యారు. ప్రఖ్యాత దర్శకులుగా తెలుగు సినీరంగ ప్రేక్షకులకు ఆయన సుపరిచితులే.
ఇదిలా ఉండగా, నేపధ్యంలో కథ నడిపిస్తున్న తిలక్‌ గారికి, ఎక్కడా ఎటువంటి స్పర్థలుండకూడదనే ఆలోచన కలగడంతో ఆ సమస్యకి పరిష్కారం కుదిరింది. పరిష్కార దిశగా వారు లేవనెత్తి-చర్చించి, రాజీ కొచ్చిన విషయాలు ఆసక్తికరంగా ఉన్నాయి. ఎల్. వి. ప్రసాద్ ఎటూ తెగ బిజీ మనిషి కాబట్టే, ఆయన తన పూర్తి కాలం ఎట్టి పరిస్థితుల్లోనూ సెట్స్ పై గడపలేరు. ఆయన బిజీ కారణాన సినీ నిర్మాణం జరగడంలో జాప్యం కావటం అంత మంచిది కాదు. జాప్యం మూలాన క్రియేటివిటీ దెబ్బ తినకూడదు. వీటన్నిటికి తోడు రామకృష్ణ ప్రసాద్ గారు తాను లోగడ ఎల్. వి. గారి కిచ్చిన డబ్బు మళ్ళీ వెనక్కు తీసుకోవడం ఆచరణ యోగ్యం కాదు కూడా. చివరకు, ఇవన్నీ చర్చించి, తిలక్‌ గారు తన మేనమామ గారిని ఓ కోరిక కోరారు. తాము తీయదల్చిన సినిమా స్టోరీ లైన్‌ను వినమనీ, ఆయన పేరు ఉపయోగించుకున్నా, లేకపోయినా అభ్యుదయ భావాలున్న వారందరు కలిసి చేస్తున్న ప్రయత్నాలను ఓ గొప్ప వ్యక్తిగా ప్రోత్సహించమనీ అడిగారు. అందుకాయన అంగీకరించడంతో తెలుగు చలన చిత్ర రంగ అభివృద్ధిలో ఎన్నెన్నో ఫిల్మ్స్ సంస్థలు నెలకొనడానికి బాటలు వేసిన ఓ మహామనిషిగా ఎల్. వి. ప్రసాద్‌ గారు మిగిలిపోయారు.
ఆ సినిమా ఎడిటర్ శ్రీ కె. బి. తిలక్. ఆయనకు అదో అనుభూతి. “అంతా మనవాళ్లే” చిత్ర నిర్మాణం మరో అధ్యాయానికి ఆరంభమే కాని అంతం కాదు. ఆ తర్వాత ఆ బృందం సారథి బ్యానర్ క్రింద తీసి, తెలుగు చలన చిత్ర రంగంలో మరో మలుపు మైలు రాయిని వేసిన మేటి చిత్రం “రోజులు మారాయి”. తాపీ ధర్మారావు – కొండేపూడి లక్ష్మీనారాయణల కలం నుండి తెలంగాణోద్యమ ప్రభావం ప్రస్పుటించే కథగా వెలువడిందా చిత్రం. బంజరు భూముల సమస్య ప్రధాన ఇతివృత్తం. కొసరాజు రచించిన “ఏరువాకా సాగేరోరన్నా… చిన్నన్నా… నీ కష్టమంతా తీరే…” అనే ఆ సినిమాలోని పాట నాటి నుండి నేటి వరకూ పల్లె ప్రజలకు మళ్లీ మళ్లీ వినాలని పించే పాట. వారు పాడుకుంటూ పనిచేసే పసందైన పాట.
హిందీ చలన చిత్ర రంగాన్ని దశాబ్దాల తరబడి కథానాయికగా శాసించిన వహీదా రెహ్మాన్ “రోజులు మారాయి” సినిమా ద్వారానే సినీరంగ ప్రవేశం చేసారు. సినీ దర్శకుడు శ్రీ తాపీ చాణక్య ఎడిటర్ శ్రీ తిలక్, డాన్స్ డైరెక్టర్ శ్రీ వెంపటి సత్యం, మ్యూజిక్ డైరెక్టర్ శ్రీ వేణు (ప్రఖ్యాత సినీ కళాకారుడు శ్రీ భానుచందర్ తండ్రి) రోజులు మారాయి సినిమా కథానాయకుడిగా శ్రీ అక్కినేని నాగేశ్వరరావు, నాయికగా శ్రీమతి జానకి నటించారు. శ్రీ సి. ఎస్. ఆర్.  తదితరులు కూడా నటించారు
ఈ సినిమాకు కూడా ఎడిటర్‌గా పనిచేసిన శ్రీ తిలక్ ఆ రంగంలో నిలదొక్కుకోవడమే కాకుండా మంచి పేరు కూడా తెచ్చుకున్నారు.
రోజులు మారాయి శత దినోత్సవ వేడుకలు హైదరాబాద్ నగరంలో ఘనంగా జరిగాయి. హైదరాబాద్‌కు తెలుగు చలన చిత్రరంగం తరలి రావడానికి, ప్రప్రథమంగా సినీ స్టూడియో నిర్మాణం జరగడానికి ఆ శత దినోత్సవ వేడుకలు వేదికయ్యాయి. అదో చారిత్రక సంఘటన అని అంటారు తిలక్.
నాటి రాష్ట్ర మంత్రి స్వర్గీయ కొండా వెంకట రంగారెడ్డి ఆ వేడుకలకు ముఖ్య అతిధిగా వచ్చి, సాహితీ సంస్కృతీ రంగాల అభివృద్ధికి చలన చిత్రరంగ ప్రముఖులు అగ్ర భాగాన నిల్చి తోడ్పడాలని తమ ఉపన్యాసంలో సందేశమిచ్చారు. తదనుగుణంగానే రోజులు మారాయి సినిమా యూనిట్‌కు చెందిన ప్రముఖులందరూ కలిసి కట్టుగా ఆలోచించి హైదరాబాద్ నగరంలోకి “సారథీ స్టూడియో” స్థాపనకు ప్రయత్నాలు ప్రారంభించారు.   అచిరకాలంలోనె ఆది కార్యరూపం దాల్చింది. అమీర్‌పేటలో స్టూడియో వెలసింది.
సారథీ స్టూడియో నిర్మాణం కొరకు స్థలం కావాలని ఆ రోజుల్లో ప్రభుత్వాన్ని అర్ధించలేదు దాని యజమానులు. ప్రయివేటు వ్యక్తుల వద్ద నుండి కొనుగోలు చేసిన భూమిలోనే స్టూడియో నిర్మాణం జరిగింది. స్టూడియో వున్న అమీర్‌పేట ప్రాంతానికి రెండు మూడు మైళ్ల దూరంలో ఉన్న ఖైరతాబాద్ సమీపంలో సారథీ యూనిట్ కళాకారులందరూ నివసించడానికి ఇళ్ల స్థలాలు కొనుక్కునే ఏర్పాటు చేసారు. అలా కొన్న స్థలంలో నిర్మించిన ఇంట్లోనే ఇప్పటికీ నివాసముంటున్నారు శ్రీ సి. వి. వి. ఆర్. ప్రసాద్.
ఇదే సారథీ స్టూడియోలో విశ్వవిఖ్యాత “నటసార్వభౌములు”, “నటసామ్రాట్టులు”, “పద్మశ్రీ” లుగానూ, “పద్మభూషణ్” లు గానూ గౌరవ పురస్కారం అందుకున్న నటీనటులెందరో, ఎన్నో చిత్రాల్లో నటించడానికి షూటింగ్‌లో ఎన్నో సార్లు పాల్గొన్నారు. వీరిలో ఎన్టీ ఆర్, అక్కినేని, భానుమతి… ఇలా వ్రాసుకుంటూ పోతే అందరూ ఉన్నారు.
కాకపోతే ఆ తర్వాతికాల గమనంలో…. సినీ కాల గమనంలో – ఎవరికి వారే వేరై ఎవరి “సినీ కుంపటి” వారే పెట్టుకుని పరోక్షంగానో, ప్రత్యక్షం గానో సినీరంగ అభివృద్ధికి కృషి చేసారు. స్వర్గీయ కొండా వెంకట రంగారెడ్డి ఆశయం నెరవేరిందనే చెప్పుకోవాలి.
సారథీ యూనిట్ పరిణామ క్రమంలో ఇలా పురోగమిస్తుంటే, అదే స్పీడ్‌లోనూ, ఒక్కొక్కసారి అంత కంటే కొద్ది తేడాలోనూ మరిన్ని సంస్థలు వెలిశాయి. వాటిలో ప్రముఖమైనవిగా చెప్పుకోవాలంటే పీపుల్స్ ఆర్ట్స్ ప్రొడక్షన్స్, ప్రసాద్ ప్రొడక్షన్స్, నవయుగ ప్రొడక్షన్స్.. తిలక్‌గారి అనుపమ ఫిల్మ్స్.
పీపుల్స్ ఆర్ట్స్ ప్రొడక్షన్స్ వారి తొలి చిత్రం “పల్లెటూరు”. తాతినేని ప్రకాశరావు గారు దర్శకుడుగా సినీరంగ ప్రవేశమయిన ఆ చిత్రంలో కథానాయకుడు శ్రీ ఎన్టీ రామారావు కాగా, శ్రీమతి సావిత్రి కథానాయిక పాత్ర పోషించారు. కథా రచయితలు సుంకర-వాసిరెడ్డి. కొడవటి గంటి కుటుంబరావు గారికి కూడా ఆ చిత్రంతో అనుబంధముంది. తాతినేని గారు మాత్రం అప్పటి వరకూ ఎల్. వి. గారికి అసిస్టెంట్‌గా మాత్రమే వుంటూ వుండేవారు.
అదే విధంగా డాక్టర్ గరికపాటి రాజారావు (ఆయన పజానాట్య మండలి ముఖ్యుల్లో ముఖ్యుడు) గారు స్థాపించిన మరో ప్రోగ్రెసివ్‌ సంస్థ “రాజా ఆర్ట్స్” జమున కథానాయికగా తీసిన చిత్రం “పుట్టిల్లు”. దీనికి ప్రోత్సాహం – సహాయ సహకారం అందించింది నెల్లూరుకు చెందిన ప్రముఖ వైద్యులు డాక్టరు రాము. ఆయనే స్వర్గీయ కామ్రేడ్ పుచ్చలపల్లి సుందరయ్యగారి సోదరుడు స్వర్గీయ పుచ్చల పల్లి రామచంద్రారెడ్డిగారు. ప్రజా వైద్యుడిగా ఆయన్ను ఇప్పటికీ నెల్లూరు ప్రజలు గుర్తుచేసుకుంటుంటారు.
అభ్యుదయ భావాలు, అభ్యుదయ భావాల వేదికలు భారత స్వాతంత్ర్య సమరంలోనూ, తెలంగాణ విమోచన ఉద్యమాలలోనూ ఆ తర్వాత మరికొంతకాలం వరకూ కూడా యువతను ఎంతగానో ఆకర్షించాయి. ఆ యువతను, కమ్యూనిస్టులు గానూ, సోషలిస్టులు గానూ, కాంగ్రెసు పార్టీలో అతివాదులు గాను మలిచాయి. అంత మాత్రాన వారంతా ఆ భావాలకే జీవితాంతం కట్టుబడి వున్నారని చెప్పడానికి వీల్లేదని అంటారు తిలక్. కారణాలు ఎమైతేనేమి.. ఏదో వ్యాపకం పేరుతో .. వారిలో పలువురి భావాలు “అభ్యుదయమే” అయినప్పటికీ.. ఆశయాలు మంచివే అయినప్పటికి – ఆచరణలో మాత్రం “అంతస్తులు” పెంచుకునే వ్యవస్థలోకి లాగాయంటారు తిలక్. కాల మహిమా? సినీ ప్రభావమా? తన్నుతానే ప్రశ్నించుకున్నారు శ్రీ కె. బి. తిలక్.

కామ్రేడ్స్ తో కలిసి…
క్విట్ ఇండియా ఉద్యమ సందర్భంగా అరెస్టయిన తిలక్‌‍ను రాజమండ్రి సెంట్రల్ జైలుకు తరలించడానికి ముందర ఓ రెండు వారాలు ఏలూరు సబ్ జైలులో వుంచారని చెప్పుకున్నాం గదా. అక్కడున్న రోజులను గుర్తు చేసుకుంటూ, ఉద్యమాల ఊపిరి తీసే ప్రయత్నాలు అప్పట్లో ఎలా జరిగా యోనని సూచనప్రాయంగా చెప్పారు. తన కంటే వయస్సులో పెద్ద వారైన మోతె నారాయణరావు గారు, కార్వంచి రామమూర్తి గారు తిలక్‌‍తో పాటు జైల్లో వున్నారు. అప్పటి పశ్చిమ గోదావరి జిల్లా కలెక్టర్ శ్రీ శేషాద్రి ఒక సీనియర్ ఐ.సి.యస్. అధికారి. ఆయనో మారు సబ్‌ జైలుకు వచ్చి వీరిని పరామర్శించారు. “ఎందుకీ కుర్రవాడిని (తిలక్‌ను) మీరు చెడగొడుతున్నారు” అని మోతె-కార్వంచి లను ఆయన ప్రశ్నించినప్పుడు సమాధానం ఇచ్చింది వారు కాదు, కాని తిలక్. తనను వాళ్లు చెడగొట్టడం అనేది తప్పు అనీ, మహాత్మా గాంధీ పిలుపు మేరకు తానే స్వచ్చందంగా స్వాతంత్ర్య ఉద్యమంలో పాల్గొంటున్నాననీ ఎదురు జవాబు చెప్పారు తిలక్.
ఉద్యమాలను నీరు కార్చే, కౌన్సిలింగ్ లాంటి వ్యవహారాలు ఈనాటివి కావు అన్నారు తిలక్. తన జైల్‌ మేట్స్ మోతె-కార్వంచి లను కలెక్టర్ వేసిన ప్రశ్నలు దీనికో చక్కని ఉదాహరణ అని ఆయన అభిప్రాయం. ఇలా నీతులు చెప్పడం మన సంస్కృతిలో ఓ అంతర్భాగం అనీ, మన రక్తంలో అవి జీర్ణించుకుపోయాయనీ అంటూ, ఒకవేళ శేషాద్రి మాటలకు తాను లొంగిపోయి నట్లయితే తన ఆశయాలకు అంతటితోనే తిలోదకాలు ఇచ్చినట్లే కదా అన్నారు. పోరాట పటిమను, ఉద్యమాల స్పూర్తిని నీరు కార్చే ప్రయత్నం అనాది ఆచారమే అని గుర్తుచేసుకున్నారు తిలక్.
తిలక్‌ మేనమామ ఎల్. వి. ప్రసాద్‌ గారి తండ్రి అవధులెరుగని ఔత్సాహికుడు. ఏదో, ఎప్పుడూ చేయాలన్న తపన ఆయన గుణం. స్వగ్రామం నుండి తరలి వచ్చి, పశ్చిమ గోదావరి జిల్లా పెదవేగిలో సెటిలయ్యారు. అక్కడి, చల్లపల్లి జమిందారు గారికి చెందిన అటవీ భూమిని నరికించి వ్యవసాయం చేయించడంతో సహా పళ్ల తోటలు కూడా వేయించారు. ఆ రోజుల్లోనే పట్టు ఉత్పత్తి (సెర కల్చర్) ఆయన వ్యాపకాల్లో ఒకటి. తిలక్‌ గారి తల్లి ఆయన ఏకైక కూతురు. అందుకే, ఆమె గారి పేరు మీద కూడా ఓ పళ్లతోట వుంచారాయన. దెందులూరుకు సమీపంలో వున్న ఆ తోటకు వేసవి శెలవుల్లో నడచుకుంటూ వెళ్ళొస్తూ సరదాగా గడుపుతుండేవారిమని గుర్తుచేసుకున్నారు తిలక్.
ఏలూరు సబ్‌ జైల్లో వున్నప్పుడు, ప్రతి రోజూ ఉదయం తననూ, తోటి ఖైదీలను కొంత సేపు ఆరు బయటకు తీసుకొచ్చి తిప్పేవారట అధికారులు. ఆ రోజుల్లో ఎల్. వి. ప్రసాద్ గారి భార్య – తన మేనత్త, పెదమామ బస్వయ్య గారితో తనకు టిఫిన్ పంపేదట. ఎల్‌ వి గారి కుటుంబం ఏలూరులోనే కాపురం వుండేదారోజుల్లో. మద్రాసులో వుండగా, హెచ్. ఎమ్. రెడ్డి గారి వద్ద ఆయన తీసిన “హోనెస్ట్ రోగ్” అనే సినిమాకు పనిచేసిన అనుభవంతో, తానే స్వతంత్రంగా ఓ సినీ కంపెనీ స్థాపించే ప్రయత్నంలో తలమునకలై వున్న శ్రీ ఎల్. వి. ప్రసాద్ ఆ పనిమీద పలుచోట్లకు వెళ్లొస్తుండేవారు. “సత్యమే జయం” అనే తెలుగు నాన్‌ డిటేయిల్డ్ పుస్తకం ఆధారంగా నిర్మించిన చలన చిత్రం హోనెస్ట్ రోగ్.
మొత్తంమీద ఎల్. వి. గారెళ్లిన కొన్నాళ్లకు మద్రాసు చేరుకున్నారు తిలక్. సారధి బ్యానర్ క్రింద కె. ఎస్. ప్రకాశరావు గారు తన మోడల్ ప్రొడక్షన్స్ సంస్థ తరపున నిర్మిస్తున్న “గృహ ప్రవేశం” సినిమా దర్శకత్వం కూడా వహిస్తున్నారు శ్రీ ఎల్. వి. ప్రసాద్ అప్పట్లో. త్రిపురనేని గోపీచంద్ గారు ఆ సినిమా రచయిత.
మోడల్ ప్రొడక్షన్స్ తాలూకు డిస్ట్రిబ్యూషన్ కంపెనీ- “ప్రీమియర్ ఫిల్మ్స్”- ఒక దానిని నెలకొల్పారు అప్పట్లో, శ్రీ కోవెలమూడి భాస్కర్ రావుగారు. దాంతో సంబంధమున్న మరో ప్రముఖ వ్యక్తి రామనాధ బాబు. ఆయన చల్లపల్లి రాజా గారి బావమరిది. ప్రీమియర్ ఫిల్మ్స్ రెప్రజెంటేటివ్‌గా తరచూ ఆంధ్ర ప్రాంతంలోని వివిధ ప్రదేశాలకు వెళ్లవలసి వస్తుండేది తిలక్‌ గారికి. ఆ పని ఆయనకిష్టంలేదు. అయినా తప్పలేదు. అందుకే కొంతకాలమే అలా పనిచేశారు. రెప్రజెంటేటివ్‌గా తన తోడు తీసుకెళ్లిన సినిమా బాక్సుల్లో “వీర్‌కునాల్” అనే హిందీ సినిమా కూడా ఉన్నట్లు గుర్తు చేసుకున్నారాయన.
తన అభిరుచులకూ, ఆశయాలకూ అనుకూలంగా వున్న వ్యక్తులతో ఎక్కువ పరిచయం పెంచుకునే మనస్తత్వం తిలక్ గారికి – నాటికీ, నేటికీ. ఆ బాటలోనే ఎమ్. వి. రాజన్‌తో దోస్తీ కుదిరింది. అప్పటికే పేరు పొందిన సినీ ఎడిటర్ ఆయన. ఎల్.వి.గారికీ సన్నిహితుడు కూడా. ఆయన బ్యాచ్ కు చెందిన వ్యక్తి. గృహప్రవేశం సినిమాకు కూడా ఆయనే ఎడిటర్. హెచ్. ఎమ్‌. రెడ్డిగారితో కలిసి పనిచేశారు. ఎల్. వి. ప్రసాద్‌ గారు భక్త ప్రహ్లాద్ సినీ నిర్మాణం చేస్తున్న ఆ రోజుల్లో, రాజన్‌ గారితో సాన్నిహిత్యం పెంచుకుంటూ, ఎడిటింగ్ లైన్‌లో పట్టు సంపాదించుకునే ప్రయత్నాలు కొనసాగించారు తిలక్.
అందరికీ తెల్సిన విషయమే – భక్త ప్రహ్లాద్ తెలుగులో మొదటి టాకీ చిత్రం. ప్రసాద్ గారందులో నటించారు. మొదటి హిందీ టాకీ చిత్రమైన “ఆలమ్ ఆరా” తో కూడా ప్రసాద్ గారికి సంబంధముంది. భక్త ప్రహ్లాద్ రిలీజ్ అయిన రోజుల్లో ఏలూరులోని పాండురంగ థియేటర్‌లో తిలక్ ఆయన అమ్మమ్మగారి (ప్రసాద్‌గారి తల్లి) తో కల్సి సినిమా చూసిన సందర్భాన్ని గుర్తుచేసుకున్నారు. అందులోని ఓ సన్నివేశానికి స్పందిస్తూ ఆమె గారు, తన కుమారుడికి నిజంగా ఏమన్నా జరుగుతున్నదో అన్న రీతిలో ఆందోళన చెందారని నవ్వుకున్నారు!
ఏదేమైనా తెలంగాణా ఉద్యమంతో తన ప్రత్యక్ష-పరోక్ష సంబంధాలను మాత్రం కొనసాగిస్తూనే ఉండేవారు తిలక్. ఆయన తన సహచరులతో కలిసి జైలు నుండి విడుదలై బెయిల్‌పై వస్తుండే ఉద్యమకారులను ఎగ్మూర్ రైల్వే స్టేషన్‌లో కలుసుకుని, ఇంకో కంటికి తెలియకుండా అజ్ఞాత వాసానికి-వారి వారికి నిర్దేశించిన స్థలాలకు తరలిస్తూండేవారు. ఎస్. వి. నరసయ్యగారు అప్పట్లో కమ్యూనిస్టు పార్టీ కో ఆర్డినేటర్‌గా వుంటూ అజ్ఞాత కార్యకలాపాల వ్యవహారాలు నడపడానికి కాంటాక్టు పాయింట్ గా వుండే వారు.
అలనాటి జ్ఞాపకాలను గుర్తు చేసుకున్నారు తిలక్. “పలనాడు వెలలేని మాగాణిరా…” అనే విప్లవ గీతంతో అనుబంధమున్న పల్లనాడు పులే పుల్ శివయ్య గారిని గురించి చెప్పారు. కమ్యూనిస్టు వుద్యమ ఆరంభంలోనే ఆయన వినుకొండలో ఇంటర్న్ ఖైదీ. కొంతకాలం కండెమ్డ్ సెల్‌లో ఖైదీ కూడా. జైల్లో వున్న రోజుల్లో రాయలసీమ కరువు గాథలు, కండెమ్డ్  సెల్ ఖైదీల వ్యధలు వ్రాశారు. అవన్నీ ఆయన తిలక్‌కు చెప్పడంతో సహా స్క్రిప్ట్స్ కూడ ఇచ్చారట. తన వద్ద అవన్నీ వున్నాయని వెలికి తీయాలని చెప్పారు తిలక్. పులే పుల్ శివయ్యగారు వార్థక్యం కారణంగా, అనారోగ్యం మూలాన్న అజ్ఞాత వాసంలో ఉండలేకపోయినప్పుడు, వేరే మార్గంలేక తిలక్‌గారి సహాయంతో ప్రభుత్వానికి లొంగిపోయారు.
పులే పుల్ శివయ్యగారు కమ్యూనిస్టు ఉద్యమ నిర్మాతల్లో ప్రముఖులు. రచనానుభవం, పుస్తకపఠనం ఆయన వ్యాపకాలు.  తిలక్‌గారు “భూమికోసం” చిత్ర నిర్మాణం చేస్తున్న రోజుల్లో ఆయన్ను వినుకొండలో కలిసి ఆయన ఆశీర్వాదం పొందారు. తిలక్ సన్నిహితంగా మెలిగిన మరో వ్యక్తి, తన ద్వారా అజ్ఞాత వాసంలోకి వెళ్లే ఏర్పాట్లు చేసిన అతను ప్రఖ్యాత అభ్యుదయ రచయిత కంభం పాటి సత్యనారాయణగారు. ఆయన రచన “కమ్యూనిస్టు ఉద్యమ చరిత్ర” పాపులర్ పుస్తకాల్లో ఒకటి.
మరో వ్యక్తి కామ్రేడ్ మద్దుకూరి చంద్రశేఖరరావు గారు. ఆ రోజుల్లో మోహన కుమార్ మంగళం తండ్రి డాక్టర్ సుబ్బరాయన్ గారింట్లో ఆర్. పి. శాస్త్రిగారు అనే కమ్యూనిస్టు అభిమాని అద్దె కుండేవారు. తిలక్ గారు ఆయన్ను ఎరుగుదురు. ఓ సారి శాస్త్రి గారి కార్లో మద్దుకూరిని తీసుకుని, మద్రాసు నుండి బెంగుళూరు వెళ్లి, అక్కడి నుండి మారు పేర్లతో విమానంలో హైదరాబాద్‌కు చేరుకున్నారు. హైదరాబాద్ స్టేట్‌లో కమ్యూనిస్టు పార్టీని నిషేధించారు అప్పట్లో. తన కాంటాక్ట్ వ్యక్తి కామ్రేడ్ గోళ్ల రాధాకృష్ణమూర్తికి అప్పగించారు తిలక్ అయన్ను.
ఆ రాత్రి తిలక్‌గారు బస చేసిన హోటల్ పేరు “పెర్సీస్” ఇప్పుడు ప్యారడైజ్ వున్న ప్రక్క స్థలంలో వుండేదట అది. హోటల్ గదిలో వున్న తిలక్ సిగరెట్ ఆగుతూ ఆర్పకుండా పడవేయటంతో తివాచికి అంటుకుని పొగలొచ్చాయి. కొంత సేపు గందరగోళం అయింది. ఎట్లా అయితేనేం.. ఆ మర్నాడు రైలులో బయలుదేరి మద్రాసు చేరుకున్నారు తిలక్ తన ప్రస్థానంలో మరో మలుపు వైపుగా ….
చెన్నపట్నం తరలిన సాంస్కృతిక యోధులు
తెలంగాణా విమోచన ఉద్యమం ఊపందుకుంటున్న ఆ రోజుల్లో కమ్యూనిస్టు పార్టీపై నిషేధం వున్న రీతిలోనే, కమ్యూనిస్టు ఉద్యమ నిర్మాణ – నిర్వహణలో కీలకపాత్ర పోషిస్తున్న ప్రజా నాట్య మండలికి కూడా అదే పరిస్థితి ఎదురైంది అప్పట్లో. ఉండటం అయితే ఎల్. వి. ప్రసాద్ గారింట్లోనే అయినా తన అజ్ఞాత – ఉద్యమ కార్యక్రమాలను మాత్రం మరెన్నో ఇళ్ల నుండి నిర్వహిస్తుండే వారు తిలక్‌ గారు. భోజనం మాత్రం ఎక్కువగా ప్రసాద్ గారింట్లోనే.
నిషేధం, నీలినీడల్లో ప్రజా నాట్య మండలి తాలూకు వ్యక్తులు ఒక్కరొక్కరే మద్రాసు చేరుకోనారంభించారు. అలా వచ్చిన వారిలో తొలుతగా సుంకర సత్యనారాయణ, వాసిరెడ్డి (“మాభూమి” రచయితలుగా ప్రసిద్ధి కెక్కిన సుంకర – వాసిరెడ్డి), తుమ్మల వెంకట్రామయ్య (రచయిత), రాంభట్ల కృష్ణమూర్తి, షెట్టి ఈశ్వర రావు, తాపీ ధర్మారావు కొడుకు మోహనరావులు ఉన్నారు. ఓ విధంగా సాంస్కృతిక విభాగం అంతా చేరుకుంది మద్రాసుకు.
అలాగే వచ్చిన వారిలో – అక్కడికి అప్పటికే చేరుకున్న వారిలో – తాతినేని ప్రకాశరావు, వీరమాచనేని మధుసూదనరావు, మిక్కిలినేని, పెరుమాళ్లు, చదలవాడ కుటుంబరావు, రాంకోటి, కోగంటి గొపాలకృష్ణయ్యల్లాంటి భవిష్యత్ సినీరంగ దిగ్గజాలు కూడా ఉన్నారు. వీరంతా ప్రజా నాట్య మండలి – కమ్యూనిస్టు ఉద్యమాల్లో తమ శక్తి మేరకు పనిచేసిన వారేనని వేరే చెప్పనక్కర్లేదు.
మరి వీళ్లకు మద్రాసులో ఓ ఆధారం దొరకాలి కధా. అది కె. ఎస్. ప్రకాశరావు గారు, తిలక్‌గారి ద్వారా ఎల్. వి. ప్రసాద్ గారు వీలయినంత వరకు కల్పించసాగారు. ఆ విధంగా సినీ పరిశ్రమలో ప్రజా నాట్య మండలి తాలూకు పలువురు కళాకారులు స్థిరపడడానికి నాంది జరిగింది. ఇతరుల ప్రోద్బలంతో కొంత కాలం పాటు ఎల్. వి. గారు కూడా (ఆంధ్ర) ప్రజా నాట్య మండలి అధ్యక్షుడిగా పనిచేశారు.
సరిగ్గా అదే ప్రాంతంలో కృష్ణా జిల్లాకు చెందిన కొందరు ధనవంతులు ఎల్. వి. ప్రసాద్ దర్శకత్వంలో ప్రసాద్ ప్రొడక్షన్ అనే సంస్థను స్థాపించారు. వారిలో నిర్మాతలు ఎ. వి. సుబ్బారావు, శేషగిరి రావులు ఉన్నారు. ఆ సంస్థను ప్రోత్సహించిన వారిలో తాతినేని ప్రకాశరావు గారు కూడా ఒకరు.
ఇదిలా వుండగా తిలక్ గారు అప్పుడప్పుడే సినీరంగంలో ఎడిటర్‌గా స్థిరపడుతున్న రోజులవి. సరిగ్గా అప్పట్లోనే కొండముది గోపాల రాయశర్మ గారు వ్రాసిన “శ్రీమతి” అనే స్క్రిప్ట్ సారథీ ఫిల్మ్స్ కు ఉద్దేశించబడింది వెలుగులోకి వచ్చింది. గృహప్రవేశం సినిమా తీసిన తర్వాత మోడల్ ప్రొడక్షన్స్, సారథి నుండి విడిపోయింది. “స్వతంత్ర ప్రొడక్షన్స్” అనే పేరుతో అదే రోజుల్లో మరో స్వంత కంపెనీని స్థాపించారు. ఇలా విస్తరించసాగాయి తెలుగు వారి ఫిల్మ్ కంపెనీలు రకరకాల కారణాల వల్ల. ఆ స్వతంత్ర ప్రొడక్షన్స్ బ్యానర్ క్రిందే ఎల్. వి. ప్రసాద్ గారి దర్శకత్వంలో “ద్రోహి” అనే సినిమాను తీశారు కె. ఎస్. గారు.
అభ్యుదయ భావాల సాంఘిక ఇతి వృత్తంగా నిర్మించిన ద్రోహి సినిమాలో నటీనటులుగా ఎల్. వి. ప్రసాద్, కోన ప్రభాకర రావు (మహారాష్ట్ర గవర్నర్‌గా పనిచేశారు ఆ తర్వాత) కె. ఎస్. ప్రకాశరావు, జి. వరలక్ష్మి, రాళ్లబండి కుటుంబ రావులు ఉన్నారు. తాపీ ధర్మారావు రచయిత కాగా ఆరుద్ర స్క్రిప్ట్ తయారిలో సహకరించారు. తాపీ గారు వ్రాసిన “దయ లేదా.. బీదల మీద దయలేదా…” అనే పాటకు బహుళ ప్రజా దరణ లభించింది. దానికి సంగీతం సమకూర్చింది పెండ్యాల.
ద్రోహి సినిమా తీసిన తర్వాత మరో సంస్థ వెలసింది. “ప్రకాశ్ ప్రొడక్షన్స్” అనే పేరుతో దాన్ని స్థాపించారు కె. ఎస్. ప్రకాశరావు గారు. అంతటితో ఆగకుండా “ఫస్ట్ నైట్” అనే సినిమాను తీసి, దానికి ఆయనే దర్శకత్వం వహించారు కూడా. కె. ఎస్. ప్రకాశరావు గారు ప్రఖ్యాత దర్శక – నిర్మాత రాఘవేంద్రరావు తండ్రి గారనే విషయం తెలిసిందే. కె. ఎస్. గారి వేరుకుంపటి ప్రయత్నాలు భవిష్యత్‌లో స్టూడియో స్థాపించే వరకూ వెళ్ళాయి.
కె. ఎస్. కజిన్ కోవెలమూడి భాస్కరరావు గారు కూడా మరో కంపెనీ స్థాపించారు. అదే “ప్రీమియర్ ఫిల్మ్స్”. ఆయనతో పనిచేసిన కొందరు విడిపోయి మరో నూతన ఫిల్మ్ సంస్థ “నవయుగ”కు వచ్చారు. వారిలో అభ్యుదయ భావాల చదలవాడ, కాట్రగడ్డ శ్రీనివాస రావు – ఆయన తోడల్లుడు చంద్రశేఖర రావు, సూరెడ్డి విష్ణులు ఉన్నారు. వీరంతా దాదాపు కమ్యూనిస్టు పార్టీ – అతివాద సిద్దాంతాల అభిమానులే – సానుభూతిపరులే. అయితే వామపక్ష భావాల “వీరు” – “వారయి” వ్యాపార రంగంలో దిగారు – స్థిరపడ్డారు.
కామ్రేడ్ పి. సి. జోషి కమ్యూనిస్టు పార్టీ జనరల్ సెక్రటరీగా వున్న రోజుల్లో సర్కారు జిల్లాల్లోని ఎగువ మధ్య తరగతి కుటుంబాల వారు పలువురు ఆ పార్టీపై అభిమానం పెంచుకున్నారు. ప్రతి ఇంటిలోనూ కాంగ్రెస్ పార్టీ అభిమానులతో పాటు కనీసం ఒక్కరైనా కమ్యూనిస్టు పార్టీవైపు ఆకర్షితులయ్యే వారట. విచిత్రంగా ప్రతి ఇంటిమీద కాంగ్రెస్ – కమ్యూనిస్టు జండాలు ఎగిరేవి. ఇలా ఆకర్షితులైన చాలా మంది ప్రజా నాట్య మండలితో సంబంధాలు పెట్టుకోవడంతో కాలక్రమేణా మద్రాసుకు వచ్చి సినీ రంగంలో స్థిరపడి క్యాపిటలిస్ట్ లయ్యారు.
ఇక ఎల్. వి. ప్రసాద్ గారి విషయానికొస్తే – ఆయన మటుకు ఆయనకు ఏ ఉద్యమాలతో సంబంధం ఆదినుండీ లేదు. ఆయనది ఎప్పుడూ “ప్రొఫెషనల్ మోటివేషనే”. ఆయన సామాజిక స్పందన కేవలం సినీ పరిశ్రమకే – పోనీ – సినిమాలు తీయడం వరకే పరిమితం. ఏ ఉద్యమంలోనూ చురుగ్గా పాల్గోనే వారు కాదాయన.
కొండముది గోపాల రాయశర్మ గారు “శ్రీమతి” అనే సినిమా స్క్రిప్ట్ తయారుచేసి సారథీ బ్యానర్ క్రింద సినిమా తీసేందుకు ఇచ్చారని చెప్పుకున్నాం గదా. దానికి అప్పట్లో డైరెక్టర్ ఎల్. వి. ప్రసాద్. “మేడమ్ ఎక్స్” అనే నవల ఆధారంగా తయారు చేయబడిందా స్క్రిప్ట్.
“శ్రీమతి” సినిమా తీసేందుకు నూతన ఆర్టిస్టుల అన్వేషణలో ఆంధ్రా టూర్‌కెళ్లారు రచయిత కొండముది (ఆయన అప్పటికే నాటక రచయితగా పేరు ప్రఖ్యాతులు తెచ్చుకున్నారు). డైరెక్టర్ ఎల్. వి. ప్రసాద్ పనిలో పనిగా లొకేషన్ (షూటింగ్ కొరకు) చూడడానికి అమరావతిని కూడా దర్శించారు అప్పుడే.
వారప్పుడు ప్రాథమికంగా ఎంపిక చేసి మద్రాసుకు రమ్మని పిలిచిన వారిలో దశాబ్ధాలపాటు సినీరంగాన్ని, దశాబ్దం పైగా ఆంధ్ర రాజకీయ రంగాన్ని శాసించిన నందమూరి తారక రామారావు గారు ఒకరు. మిగిలిన వారిలో బ్యాంకు ఉద్యోగి – రచయిత ప్రసాద్‌గారు, జర్నలిస్ట్ గా ఆంధ్ర పత్రికలో పని చేసిన వెంకట్రావు గారు, చిన్న చిన్న పాత్రలను సినిమాల్లో పోషించిన ముక్కామల గారి సోదరుడు వున్నారు. రచయిత ప్రసాద్ గారు అ తర్వాత కాలంలో, గవర్నర్ కుముద్ బెన్ జోషి ఆధ్వర్యంలోని నేషనల్ ఇన్‌స్టిట్యూట్ ఆఫ్ సోషల్‌ యాక్షన్ (నిసా) అనే స్వచ్చంద సంస్థ రూపొందించిన “భారతరత్న ఇందిరమ్మ” రూప వాణి కార్యక్రమానికి స్క్రిప్ట్ తయారు చేస్తున్నప్పుడు తోడ్పడ్డారు.ఈ రూప వాణి కార్యక్రమం ఇందిర పాత్రను ధరించిన శ్రీమతి గీతారెడ్డి రాజకీయ రంగప్రవేశానికి బాటలు వేసింది. ఎం. ఎల్. ఎ గానూ, మంత్రి గాను ఆమె ఆంధ్ర రాష్ట్ర రాజకీయాల్లో స్థానం పొందిన సంగతి తెలిసిందే.
ఎన్టీ రామా రావు గారికి మూవీ టెస్ట్, స్టిల్ టెస్ట్, మేకప్ టెస్ట్ ప్రసాద్ గారు చేయించినప్పుడు ఎడిట్ చేసిన ఇద్దరు వ్యక్తులు శ్రీ రాజన్, శ్రీ తిలక్‌లు. ఎమెచ్యూర్ కెమెరామెన్ డి. వి. ఎస్. మణ్యం (సుబ్రహ్మణ్యంగా, గుంటూరులో ఎన్టీఆర్‌కు స్నేహితుడు కూడా ఆయన) స్టిల్‌ను తీశారు. అప్పట్లో స్టిల్ స్టూడియో ఎల్. వి. ప్రసాద్ గారింట్లోనే ఉండేదట. ఆ సందర్భం లోనే తిలక్‌మీద కూడా తీసిన ఓ స్టిల్ ఇప్పటికీ ఆయన వద్ద వుంది.
తిలక్ గారితో సహా అందరూ ఎన్టీ రామారావు గారినే ఎంపిక చేయడం, ఆయనంటే ఇష్టపడడం జరిగింది వెంటనే. అయితే దురదృష్టవశాత్తు “శ్రీమతి” సినిమా తీసే ప్రాజెక్టు వివిధ కారణాలవల్ల వాయిదా పడింది – కనీసం తాత్కాలికంగానన్నా వాయిదా వేయక తప్పలేదు.
దరిమిలా సారథీ ఫిల్మ్స్, చల్లపల్లి రాజాగారి సోదరుడు రామకృష్ణ ప్రసాద్‌గారి ఆధ్వర్యంలోకి పోవటం, “విజయా” వారితో సహా ఇతరుల ప్రొడక్షన్స్ లో ఎల్. వి. ప్రసాద్ బిజీ కావటం కూడా “శ్రీమతి” వాయిదా వేయటానికి దోహదపడ్డాయి.
అప్పట్లో తిలక్, ఆ తర్వాత కె. ఎస్. ప్రకాశరావు గార్లకు మీర్జాపూర్ రాజా గారికి చెందిన “మీర్జాపూర్ స్టూడియో”తో సంబంధముండేది. ఆ స్టూడియో ఆధ్వర్యంలో శరత్ నవల ఆధారంగా “మన దేశం” అనే సినిమా నిర్మాణానికి అంకురార్పణ జరిగింది. శ్రీ ఎల్. వి. ప్రసాద్ గారు దానికి దర్శకులు. నాయకుడి పాత్రను సిహెచ్. నారాయణ రావు పోషించగా, నాయకిగా ఆయన సరసన మీర్జాపూర్ రాజాగారి భార్య శ్రీమతి కృష్ణవేణి పోషించారు. అందులో సబ్ ఇన్ స్పెక్టర్ పాత్ర వేయటానికి అవకాశమిచ్చారు మొట్టమొదటి సారిగా శ్రీ ఎన్‌. టీ. రామారావుకు. అలా జరిగింది ఆయన సినీరంగ ప్రవేశం.
“వుడోకిన్” అనే రష్యన్ ఫిల్మ్ మేకర్ ఫిల్మ్ మేకింగ్ – ఎడిటింగ్ మీద రచించిన ఓ చక్కని పుస్తకం తిలక్, ఎన్టీ ఆర్‌ కు బహూకరించారు అప్పట్లో. ఎన్టీ ఆర్‌ను విశ్వవిఖ్యాత నటుడిగా తీర్చిదిద్దడంలో ఆ పుస్తకం ఆయనకెంతగానో తోడ్పడిందని, అది ఎన్టీ ఆరే తనకు చెప్పారని గుర్తు చేసుకున్నారు తిలక్.
సారథీ స్టూడియో నిర్మాణం
క్రమేపీ తిలక్‌ వ్యాపకాలు పెరగ సాగాయి. ఆ కారణాన ప్రసాద్‌ గారింట్లో వుండటం కన్నా వేరే చోట వుండటం మంచిదన్న అభిప్రాయంతో ఓ అద్దె ఇల్లు కూడా తీసుకున్నారాయన. దాంతో పాటే సి. వి. వి. ఆర్. ప్రసాద్, ఎస్. వి. నర్సయ్య గార్లతో సంబంధాలు వృద్ధి చేసుకోవడం, అందరూ కలిసి అభ్యుదయ భావాలున్న కళాకారుల బాగోగులు గురించి ఆలోచించడం మొదలు పెట్టారు.
“సారథీ ఫిల్మ్స్” వ్యవహారం గురించి ఇంతకు ముందే కొంత వరకు తెలుసుకున్నాం గదా. చల్లపల్లి రాజాగారి సోదరుడు, రామకృష్ణ ప్రసాద్ ఆధ్వర్యంలోకి – కారణాలు ఏవైతేనేమి – ఆ సంస్థ వెళ్లింది.
అప్పట్లో ప్రజా నాట్య మండలికి చెందిన సి. వి. వి. ఆర్ ప్రసాద్, ఎస్. వి. నర్సయ్య గార్లు, అభ్యుదయ భావాలకు ఆకర్షితులైన అనేక మంది కళాకారులను ఓ వేదిక పై తీసుకు వచ్చే ప్రయత్నం చేసేవారు. శాంతినికేతన్‌లో విద్యనభ్యసించి సినీరంగంలో టెక్నీషియన్‌గా కెమేరా ఫీల్డ్ లోకి ప్రవేశించిన ప్రసాద్‌ గారు చాలా మందికి పరిచయస్తులే. శాంతినికేతన్ నుండి బొంబాయి వెళ్లడం వలన అక్కడ సి. వి. వి. ఆర్‌కు ఎల్. వి. గారితో కూడ పరిచయం అయింది. అభ్యుదయ కళాకారులందరూ ఓ వేదికపై ఎందుకు జమకూడారో కాని ఆ రోజుల్లో జరిగిన ఆ కలయిక భవిష్యత్ సినీరంగ అభివృద్ధిలో ఓ కీలకమైన ఘట్టానికి పరోక్షంగా అతి ముఖ్యమైన మైలు రాయిగా మిగిలి పోయింది.
సారథి ఫిల్మ్స్ బ్యానర్ క్రింద ఐక్య వేదిక వేర్పాటు చేసుకున్న కళాకారుల తొలి ప్రయత్నం  “అంతా మనవాళ్లే” అనే చిత్ర నిర్మాణం. సహకార వ్యవస్థ – సహకార ఉద్యమం ప్రధాన ఇతివృతంగా తీసిన ఆ చిత్రానికి కథా రచయిత శ్రీ కొండేపూడి లక్ష్మి నారాయణ.
అంతా మనవాళ్లే సినీ దర్శకుడిగా పూర్తిగా కాకపోయినా ఆయన కనుసన్నలలోనే – ఆధ్వర్యంలోనే ఈ సినీ నిర్మాణం జరిగిందనే భావన (పేరు పొందిన దర్శకుడైనందున) ప్రేక్షకుల్లో కలగాలనే ఉద్దేశ్యంతో శ్రీ ఎల్. వి. ప్రసాద్ గారి పేరు వాడుకునేందుకు రామకృష్ణ ప్రసాద్ ఆసక్తి కనబర్చారు అప్పుడు ప్రథమంలో. దానికి కారణం ఇంకోటి కూడా ఉంది.
కలిసి ఉన్న రోజుల్లో ఎల్. వి. ప్రసాద్‌ గారి దర్శకత్వం లోనే సారథి ఫిల్మ్స్ సినిమాలు తీసేవారు. అయితే, అభ్యుదయ భావాల కుర్ర కారు నుండి ఎల్. వి. పేరు వాడుకోవడానికి తగినంత మోతాదుల్లో వ్యతిరేకత వ్యక్తమయింది. అలా వ్యతిరేకించిన వారిలో ముందున్న వ్యక్తి శ్రీ తాపీ చాణక్య. ఈయన తాపీ ధర్మారావు గారి మూడో కుమారుడు. చివరకు ఆయనే చిత్ర దర్శకులయ్యారు. ప్రఖ్యాత దర్శకులుగా తెలుగు సినీరంగ ప్రేక్షకులకు ఆయన సుపరిచితులే.
ఇదిలా ఉండగా, నేపధ్యంలో కథ నడిపిస్తున్న తిలక్‌ గారికి, ఎక్కడా ఎటువంటి స్పర్థలుండకూడదనే ఆలోచన కలగడంతో ఆ సమస్యకి పరిష్కారం కుదిరింది. పరిష్కార దిశగా వారు లేవనెత్తి-చర్చించి, రాజీ కొచ్చిన విషయాలు ఆసక్తికరంగా ఉన్నాయి. ఎల్. వి. ప్రసాద్ ఎటూ తెగ బిజీ మనిషి కాబట్టే, ఆయన తన పూర్తి కాలం ఎట్టి పరిస్థితుల్లోనూ సెట్స్ పై గడపలేరు. ఆయన బిజీ కారణాన సినీ నిర్మాణం జరగడంలో జాప్యం కావటం అంత మంచిది కాదు. జాప్యం మూలాన క్రియేటివిటీ దెబ్బ తినకూడదు. వీటన్నిటికి తోడు రామకృష్ణ ప్రసాద్ గారు తాను లోగడ ఎల్. వి. గారి కిచ్చిన డబ్బు మళ్ళీ వెనక్కు తీసుకోవడం ఆచరణ యోగ్యం కాదు కూడా. చివరకు, ఇవన్నీ చర్చించి, తిలక్‌ గారు తన మేనమామ గారిని ఓ కోరిక కోరారు. తాము తీయదల్చిన సినిమా స్టోరీ లైన్‌ను వినమనీ, ఆయన పేరు ఉపయోగించుకున్నా, లేకపోయినా అభ్యుదయ భావాలున్న వారందరు కలిసి చేస్తున్న ప్రయత్నాలను ఓ గొప్ప వ్యక్తిగా ప్రోత్సహించమనీ అడిగారు. అందుకాయన అంగీకరించడంతో తెలుగు చలన చిత్ర రంగ అభివృద్ధిలో ఎన్నెన్నో ఫిల్మ్స్ సంస్థలు నెలకొనడానికి బాటలు వేసిన ఓ మహామనిషిగా ఎల్. వి. ప్రసాద్‌ గారు మిగిలిపోయారు.
ఆ సినిమా ఎడిటర్ శ్రీ కె. బి. తిలక్. ఆయనకు అదో అనుభూతి. “అంతా మనవాళ్లే” చిత్ర నిర్మాణం మరో అధ్యాయానికి ఆరంభమే కాని అంతం కాదు. ఆ తర్వాత ఆ బృందం సారథి బ్యానర్ క్రింద తీసి, తెలుగు చలన చిత్ర రంగంలో మరో మలుపు మైలు రాయిని వేసిన మేటి చిత్రం “రోజులు మారాయి”. తాపీ ధర్మారావు – కొండేపూడి లక్ష్మీనారాయణల కలం నుండి తెలంగాణోద్యమ ప్రభావం ప్రస్పుటించే కథగా వెలువడిందా చిత్రం. బంజరు భూముల సమస్య ప్రధాన ఇతివృత్తం. కొసరాజు రచించిన “ఏరువాకా సాగేరోరన్నా… చిన్నన్నా… నీ కష్టమంతా తీరే…” అనే ఆ సినిమాలోని పాట నాటి నుండి నేటి వరకూ పల్లె ప్రజలకు మళ్లీ మళ్లీ వినాలని పించే పాట. వారు పాడుకుంటూ పనిచేసే పసందైన పాట.
హిందీ చలన చిత్ర రంగాన్ని దశాబ్దాల తరబడి కథానాయికగా శాసించిన వహీదా రెహ్మాన్ “రోజులు మారాయి” సినిమా ద్వారానే సినీరంగ ప్రవేశం చేసారు. సినీ దర్శకుడు శ్రీ తాపీ చాణక్య ఎడిటర్ శ్రీ తిలక్, డాన్స్ డైరెక్టర్ శ్రీ వెంపటి సత్యం, మ్యూజిక్ డైరెక్టర్ శ్రీ వేణు (ప్రఖ్యాత సినీ కళాకారుడు శ్రీ భానుచందర్ తండ్రి) రోజులు మారాయి సినిమా కథానాయకుడిగా శ్రీ అక్కినేని నాగేశ్వరరావు, నాయికగా శ్రీమతి జానకి నటించారు. శ్రీ సి. ఎస్. ఆర్.  తదితరులు కూడా నటించారు
ఈ సినిమాకు కూడా ఎడిటర్‌గా పనిచేసిన శ్రీ తిలక్ ఆ రంగంలో నిలదొక్కుకోవడమే కాకుండా మంచి పేరు కూడా తెచ్చుకున్నారు.
రోజులు మారాయి శత దినోత్సవ వేడుకలు హైదరాబాద్ నగరంలో ఘనంగా జరిగాయి. హైదరాబాద్‌కు తెలుగు చలన చిత్రరంగం తరలి రావడానికి, ప్రప్రథమంగా సినీ స్టూడియో నిర్మాణం జరగడానికి ఆ శత దినోత్సవ వేడుకలు వేదికయ్యాయి. అదో చారిత్రక సంఘటన అని అంటారు తిలక్.
నాటి రాష్ట్ర మంత్రి స్వర్గీయ కొండా వెంకట రంగారెడ్డి ఆ వేడుకలకు ముఖ్య అతిధిగా వచ్చి, సాహితీ సంస్కృతీ రంగాల అభివృద్ధికి చలన చిత్రరంగ ప్రముఖులు అగ్ర భాగాన నిల్చి తోడ్పడాలని తమ ఉపన్యాసంలో సందేశమిచ్చారు. తదనుగుణంగానే రోజులు మారాయి సినిమా యూనిట్‌కు చెందిన ప్రముఖులందరూ కలిసి కట్టుగా ఆలోచించి హైదరాబాద్ నగరంలోకి “సారథీ స్టూడియో” స్థాపనకు ప్రయత్నాలు ప్రారంభించారు.   అచిరకాలంలోనె ఆది కార్యరూపం దాల్చింది. అమీర్‌పేటలో స్టూడియో వెలసింది.
సారథీ స్టూడియో నిర్మాణం కొరకు స్థలం కావాలని ఆ రోజుల్లో ప్రభుత్వాన్ని అర్ధించలేదు దాని యజమానులు. ప్రయివేటు వ్యక్తుల వద్ద నుండి కొనుగోలు చేసిన భూమిలోనే స్టూడియో నిర్మాణం జరిగింది. స్టూడియో వున్న అమీర్‌పేట ప్రాంతానికి రెండు మూడు మైళ్ల దూరంలో ఉన్న ఖైరతాబాద్ సమీపంలో సారథీ యూనిట్ కళాకారులందరూ నివసించడానికి ఇళ్ల స్థలాలు కొనుక్కునే ఏర్పాటు చేసారు. అలా కొన్న స్థలంలో నిర్మించిన ఇంట్లోనే ఇప్పటికీ నివాసముంటున్నారు శ్రీ సి. వి. వి. ఆర్. ప్రసాద్.
ఇదే సారథీ స్టూడియోలో విశ్వవిఖ్యాత “నటసార్వభౌములు”, “నటసామ్రాట్టులు”, “పద్మశ్రీ” లుగానూ, “పద్మభూషణ్” లు గానూ గౌరవ పురస్కారం అందుకున్న నటీనటులెందరో, ఎన్నో చిత్రాల్లో నటించడానికి షూటింగ్‌లో ఎన్నో సార్లు పాల్గొన్నారు. వీరిలో ఎన్టీ ఆర్, అక్కినేని, భానుమతి… ఇలా వ్రాసుకుంటూ పోతే అందరూ ఉన్నారు.
కాకపోతే ఆ తర్వాతికాల గమనంలో…. సినీ కాల గమనంలో – ఎవరికి వారే వేరై ఎవరి “సినీ కుంపటి” వారే పెట్టుకుని పరోక్షంగానో, ప్రత్యక్షం గానో సినీరంగ అభివృద్ధికి కృషి చేసారు. స్వర్గీయ కొండా వెంకట రంగారెడ్డి ఆశయం నెరవేరిందనే చెప్పుకోవాలి.
సారథీ యూనిట్ పరిణామ క్రమంలో ఇలా పురోగమిస్తుంటే, అదే స్పీడ్‌లోనూ, ఒక్కొక్కసారి అంత కంటే కొద్ది తేడాలోనూ మరిన్ని సంస్థలు వెలిశాయి. వాటిలో ప్రముఖమైనవిగా చెప్పుకోవాలంటే పీపుల్స్ ఆర్ట్స్ ప్రొడక్షన్స్, ప్రసాద్ ప్రొడక్షన్స్, నవయుగ ప్రొడక్షన్స్.. తిలక్‌గారి అనుపమ ఫిల్మ్స్.
పీపుల్స్ ఆర్ట్స్ ప్రొడక్షన్స్ వారి తొలి చిత్రం “పల్లెటూరు”. తాతినేని ప్రకాశరావు గారు దర్శకుడుగా సినీరంగ ప్రవేశమయిన ఆ చిత్రంలో కథానాయకుడు శ్రీ ఎన్టీ రామారావు కాగా, శ్రీమతి సావిత్రి కథానాయిక పాత్ర పోషించారు. కథా రచయితలు సుంకర-వాసిరెడ్డి. కొడవటి గంటి కుటుంబరావు గారికి కూడా ఆ చిత్రంతో అనుబంధముంది. తాతినేని గారు మాత్రం అప్పటి వరకూ ఎల్. వి. గారికి అసిస్టెంట్‌గా మాత్రమే వుంటూ వుండేవారు.
అదే విధంగా డాక్టర్ గరికపాటి రాజారావు (ఆయన పజానాట్య మండలి ముఖ్యుల్లో ముఖ్యుడు) గారు స్థాపించిన మరో ప్రోగ్రెసివ్‌ సంస్థ “రాజా ఆర్ట్స్” జమున కథానాయికగా తీసిన చిత్రం “పుట్టిల్లు”. దీనికి ప్రోత్సాహం – సహాయ సహకారం అందించింది నెల్లూరుకు చెందిన ప్రముఖ వైద్యులు డాక్టరు రాము. ఆయనే స్వర్గీయ కామ్రేడ్ పుచ్చలపల్లి సుందరయ్యగారి సోదరుడు స్వర్గీయ పుచ్చల పల్లి రామచంద్రారెడ్డిగారు. ప్రజా వైద్యుడిగా ఆయన్ను ఇప్పటికీ నెల్లూరు ప్రజలు గుర్తుచేసుకుంటుంటారు.
అభ్యుదయ భావాలు, అభ్యుదయ భావాల వేదికలు భారత స్వాతంత్ర్య సమరంలోనూ, తెలంగాణ విమోచన ఉద్యమాలలోనూ ఆ తర్వాత మరికొంతకాలం వరకూ కూడా యువతను ఎంతగానో ఆకర్షించాయి. ఆ యువతను, కమ్యూనిస్టులు గానూ, సోషలిస్టులు గానూ, కాంగ్రెసు పార్టీలో అతివాదులు గాను మలిచాయి. అంత మాత్రాన వారంతా ఆ భావాలకే జీవితాంతం కట్టుబడి వున్నారని చెప్పడానికి వీల్లేదని అంటారు తిలక్. కారణాలు ఎమైతేనేమి.. ఏదో వ్యాపకం పేరుతో .. వారిలో పలువురి భావాలు “అభ్యుదయమే” అయినప్పటికీ.. ఆశయాలు మంచివే అయినప్పటికి – ఆచరణలో మాత్రం “అంతస్తులు” పెంచుకునే వ్యవస్థలోకి లాగాయంటారు తిలక్. కాల మహిమా? సినీ ప్రభావమా? తన్నుతానే ప్రశ్నించుకున్నారు శ్రీ కె. బి. తిలక్.
రచన: అంగులూరి అంజనీదేవి 
http://www.angulurianjanidevi.com/
anguluri.anjanidevi.novelist@gmail.com
– See more at: http://magazine.maalika.org/2014/02/01/%e0%b0%ae%e0%b1%8c%e0%b0%a8%e0%b0%b0%e0%b0%be%e0%b0%97%e0%b0%82-4/#sthash.iMqJo7rG.dpuf
http://www.angulurianjanidevi.com/
anguluri.anjanidevi.novelist@gmail.com
రోజులు గడుస్తున్నాయి.
లంచ్‌ బ్రేక్‌లో పత్రికాఫీసు స్టాఫ్‌లో కొంతమంది బైక్‌ల మిాద ఇళ్లకెళ్లారు.  కొంతమంది లంచ్‌రూంలో కూర్చుని లంచ్‌ చేస్తున్నారు.
సుభాష్‌చంద్రకి ఇంటి దగ్గర నుండి లంచ్‌ రాగానే తన ఛాంబర్‌ లోంచి బయటకొచ్చి లంచ్‌రూంలోకి వెళ్తూ ఒంటరిగా కూర్చుని వున్న దేదీప్యను చూసి ఆగిపోయాడు.
‘‘దేదీప్యా! లంచ్‌ చేశావా?’’ అంటూ దేదీప్యను పలకరించాడు. ఆయన్ని చూడగానే లేచి నిలబడింది దేదీప్య.
‘‘లేదు సర్‌! చెయ్యలేదు.’’ అంది దేదీప్య.
‘‘లంచ్‌ బాక్స్‌ తెచ్చుకున్నావా?’’ అన్నాడు సుభాష్‌చంద్ర.
తెచ్చుకోలేదన్నట్లుగా తల అడ్డంగా వూపింది.
‘‘సరే!  ఈ రోజు ఇద్దరం కలిసే లంచ్‌ చేద్దాం. నాతోరా!’’అన్నాడు.
‘‘ ఈ రోజెందుకో ఆకలిగా లేదు సర్‌.!’’ అంది.
‘‘దేనిగురించైనా ఆలోచిస్తున్నావా?’’
‘‘అదేం లేదు సర్‌!’’
‘‘హెల్త్‌  ప్రాబ్లమా?’’
‘‘అబ్బే… అలాంటిదేం కాదుసర్‌!’’
‘‘మరెందుకు ఆకలిగా లేదు?’’ అంటూ దేదీప్యను చూస్తూ, శ్రద్దగా ప్రశ్నించగా. ఆయన్నలా చూస్తుంటే దేదీప్య కళ్లు చెమర్చాయి.  వెంటనే దీపక్‌ గుర్తొచ్చాడు.
ఇంటి పనితో ఆఫీసు పనితో రెస్ట్‌ లేక ఉదయాన్నే లేచి లంచ్‌బాక్స్‌ రెడీ చెయ్యలేకపోయింది. పడుకొని వున్న దేదీప్యను ఏమైందని కాని, ఆరోగ్యం బాగాలేదా అని కాని అడగకుండా బయటకెళ్లి టీ త్రాగి, వచ్చి పేపర్‌ చదివి రెడీ అయి ‘నేను మధ్యాహ్నం హోటల్లో తింటాన్లే’ అంటూ ఆఫీసు కెళ్లాడు.
జాబ్‌లో జాయిన్‌ అయినప్పుడు బస్‌పాస్‌ తీసిచ్చాడు.
‘బస్‌పాస్‌ వుందిగా నీకు డబ్బుతో అవసరం ఏముంది?’ అంటాడే కానీ కనీసం ఇలాంటప్పుడైనా ఆఫీసు కాంటిన్‌లో తిను అని డబ్బులివ్వడు.
‘‘కళ్లు తుడుచుకో దేదీప్య! నీలాంటి అమ్మాయిలు కళ్ల నీళ్లు పెట్టుకోకూడదు.  అసలు కళ్లనీళ్లు ఎందుకొస్తున్నాయో కారణం తెలుసుకొని దానికి నీ బాధ్యత ఎంతవుందో ఆలోచించి, యింకెప్పుడు                                కన్నీళ్లు పెట్టుకునే అవసరం రాకుండా చూసుకో.  ఒకరి నుండి ప్రేమను ఆశించకుండా నిన్ను  నీవు ప్రేమించటం నేర్చుకుంటే కన్నీళ్లు రావు. దీనికి ఆత్మ పరిశీలనతో పాటు, ఆత్మ విమర్శ కూడా అవసరమవుతుంది. రా. తింటూ మాట్లాడుకుందాం.’’ అంటూ ఆయన లంచ్‌ రూం వైపు వెళ్తుంటే ఖర్చీఫ్‌ తో కళ్లు తుడుచుకొని ఆయన వెంట నడిచింది.
‘‘ప్రపంచం చాలా మారిపోతుంది దేదీప్య! చాలా మంది`వాళ్లు తమ విలువల్ని పెంచుకోవటానికి వాళ్లేం చేయాలో…  ఏ పని చేస్తే ఎదుగుతారో ఆలోచిస్తున్నారే కాని చిన్న, చిన్న సిల్లీ విషయాలకి ప్రాధాన్యత యిచ్చి ఏకాగ్రతను దెబ్బతీసుకోవటం లేదు. నువ్వింకెప్పుడు ఇలా ఏడ్చే ఆలోచనలు చేస్తూ నీకున్న విలువైన టైంను వృదా చేసుకోకు. ప్రస్తుతం మనిషి సరైన మార్గంలో వున్నా కూడా కదలకపోతే వెనకవాళ్లొచ్చి తొక్కుకుంటూ పోయే రోజులివి.’’ అన్నాడు సుభాషచంద్ర.
‘‘సరే సర్‌’’! అంది నవ్వీ నవ్వనట్లు నవ్వి రిలీఫ్‌గా చూస్తూ…ఆకాశాన్ని వర్షాలు కడిగేసినట్లు ఆమె ముఖం తేటగా మారింది.
ఇద్దరు కూర్చున్నారు. ఆఫీస్‌ బాయ్‌ వడ్డిస్తున్నాడు.
‘‘ఎప్పుడైనా మన ఐడియాలను, ఆలోచనలను ఎనలైజ్‌ చేసుకుంటే మన ఆలోచనల్లో సీరియస్‌నెస్‌ పెరుగుతుంది.  అప్పుడు జీవితానికి పనికొచ్చే ఆలోచనల్ని చెయ్యగలుగుతాం. ఇక నేను ఇంతే!  నా
బ్రతుకు ఇంతే! నా ఏడుపు ఇంతే! ఇంతకన్నా ఏంచేయలేను అనుకుంటే మాత్రం అంతే! ప్రస్తుతం ఎక్కడున్నావో ఎప్పటికీ అక్కడే వుంటావ్‌! మన విజయానికైనా, అపజయానికైనా మన ఆలోచనలు, మన పనులే కారణం.’’ అన్నాడు సుభాష్‌ చంద్ర.
ఆయన కళ్లలో కన్పిస్తున్న విజ్ఞానం మాటల్లోకి ట్రాన్స్‌ఫర్‌ అవుతుంటే శ్రద్దగా వింటోంది దేదీప్య.  స్వతహాగా ఆమెది తరచి, తరచి ఆలోచించే తత్వం అయినందువల్ల ఆయన మాట్లాడే ప్రతి మాటను ఆమె మనసు చక్కగా స్వీకరిస్తోంది.  తను ఇన్ని రోజులు తన భర్త ప్రేమ రాహిత్యం గురించే ఆలోచించేది.  దానిమీద పరిశోదన చేస్తున్నట్లు ఆలోచించేది.  దానికి కారణం పెళ్లికి ముందు తను చదివిన పుస్తకాలు అప్పుడప్పుడు చూసిన టి.వి. సీరియల్స్‌…. ప్రేమికుడి పట్ల తను కన్న కలల్ని అభిరాం కల్లలు చేశాడు.  భర్త పట్ల కన్న కలల్ని దీపక్‌ నేలపాలు చేశాడు. కొడితేనే నొప్పికాదు.  తిడితేనే బాధ కాదు….ప్రేమను గుర్తించకపోయినా బాధే. ప్రేమగా చూసుకోకపోయినా బాధే.
సుభాష్‌చంద్ర అంత సేపు ఎంత శ్రద్దగా మాట్లాడాడో, తింటున్నంత సేపు అంత శ్రద్దగా తిన్నాడు.
‘‘దేదీప్యా! నీకో గుడ్‌ న్యూస్‌ చెప్పాలి.’’ అంటూ తిన్న తర్వాత నాప్‌కిన్‌తో చేతులు తుడుచుకుంటూ నెమ్మదిగా అన్నాడు సుభాష్‌చంద్ర.
‘‘ఏమిటి సర్‌?’’ ఆసక్తిగా అడిగింది దేదీప్య.
‘‘బహుశా ఇది నువ్వు ఎక్స్‌పెక్ట్‌ చేసి వుండకపోవుచ్చు.  ఇది నీ ఫ్యూచర్‌కి బాగా                              ఉపయోగపడ్తుంది.’’ అన్నాడు.
నవ్వుతూ ‘‘అదేంటో చెప్పండి సర్‌?’’ అంది. ఫ్యూచర్‌ అనగానే నవ్వుగా వుంది దేదీప్యకి.  వర్తమానంలో కొట్టుకుంటుందే తప్ప భవిష్యత్తు కూడానా తనకి?
‘‘నిన్ను త్వరలో యు.కె.పంపాలనుకుంటున్నాను దేదీప్యా’’
అది వినగానే అదిరిపడింది దేదీప్య.
‘‘ఎందుకు సర్‌? యు.కె. వెళ్లి నేనేం చెయ్యాలి?’’
‘‘పత్రికా రంగంలో నీకు ఆధునిక శిక్షణ ఇప్పిద్దామనుకుంటున్నాను. మన పత్రికకు ఇకముందు ఆధునిక సాంకేతిక పరిజ్ఞానం అవసరం. నీ ద్వారానే నా ఆశయాలు నెరవేరాలి. ఏమంటావు దేదీప్యా?’’ అంటూ ప్రశాంతంగా అడిగాడు సుభాస్‌చంద్ర.
ఆయనలో తన శక్తి సామర్థ్యాలపై వున్న నమ్మకం మహావృక్షమై కన్పించింది దేదీప్యకి.  తనింత మాత్రమైనా సెక్యూర్డ్‌గా మారి ఈ మాత్రం వుండగలుగుతుందంటే దానికి కారణం సుబాష్‌చంద్రే అందుకే సుభాష్‌చంద్ర ఆశయాలకు ఊపిరిగా మారి ఆయనకు హెల్ప్‌గా వుండాలనుకొంది.
‘‘మా వారితో మాట్లాడి చెబుతాను సర్‌’’ అంది.
‘‘అలాగే… మరి నీకు పాస్‌పోర్టు?’’ అన్నాడు సుభాష్‌చంద్ర.
‘‘ఎం.బి.ఏ.లో జాయిన్‌ అయినప్పుడు పాస్‌పోర్ట్‌కి అప్లై చేశాను సర్‌! అప్పుడే నాకు పాస్‌పోర్టు వచ్చింది.’’ అంది దేదీప్య.
‘‘గుడ్‌!’’ అంటూ తన ఛాంబర్‌లోకి వెళ్లాడు సుబాష్‌చంద్ర.
ఆఫీసు అయిపోగానే ఎప్పటిలాగే వెళ్లి బస్‌స్టాఫ్‌లో నిలబడిరది దేదీప్య.
బస్‌లు బంద్‌ అని తెలియగానే వణికిపోయింది.
ఆటోలు నడవటం లేదు. సన్నగా వర్షం పడ్తోంది. తనిప్పుడు ఇంటికెలా వెళ్లాలా అని భయంగా రోడ్డువైపే చూస్తోంది.
అంతలో అభిరాం బైక్‌ మీద వెళ్తూ కన్పించాడు. అతన్ని చూడగానే….
‘‘అభిరాం!’’ అంటూ గట్టిగా పిలిచింది దేదీప్య.
అభిరాం వెంటనే తిరిగి దేదీప్యకి దగ్గరగా వచ్చి ఆగాడు దేదీప్య వైపు చూస్తూ.
‘‘ఇవాళ బంద్‌ ప్రకటించారు దేదీప్యా! రా. వెళదాం!’’ అన్నాడు.
ఒకప్పుడు దేదీప్యను బైక్‌ మీద ఎక్కించుకోవాలంటేనే….ఎంతగానో ఆలోచించిన అభిరాంకి ఇప్పుడు ఎలాంటి ఆలోచన రాలేదు.
అభిరాం వెనకాల కూర్చుని వెళ్తున్న దేదీప్యకి బంద్‌ కారణంగా ఎలాంటి ఇబ్బందికి గురి కాకుండా తిన్నగా ఇల్లు చేరుకోగలుగుతున్నానన్న ఫీలింగ్‌ తప్ప ఇంకే ఫీలింగ్‌ కలగలేదు.
ఇల్లు రాగానే అభిరాం బైక్‌ మీద నుండి దిగుతున్న దేదీప్యను లాలిత్య చూసింది…
దీపక్‌ చూశాడు.
లోపలకి వస్తున్న దేదీప్యను సూటిగా చూస్తూ ప్రశ్నార్థకంగా, కనుబొమలు ముడుస్తూ, ఏదో అనబోయాడు, దీపక్‌.
చెప్పులు సరిగ్గా విప్పకుండానే… యు.కె. వెళ్లే విషయం చెప్పటంతో దీపక్‌ హేపీ మూడ్‌లోకి వచ్చాడు. అంతవరకు దేదీప్య పట్ల వున్న అతని నెగటివ్‌ ఫీలింగ్స్‌ మర్యాదగా, ఆప్యాయంగా మారాయి.  అతనప్పుడప్పుడు అవసరాన్ని బట్టి అలాగే వుంటాడని దేదీప్యకి తెలుసు.
యు.కె. వెళ్లొచ్చాక భార్య సంపాదన పెరుగుతుందని, పెరిగిన సంపాదనతో తన సంపాదనతో తన వాళ్లకి ఇల్లు కట్టించవచ్చని…. ఇంకా కొత్తకొత్త ఆశలు, మనసులో మెదలటంతో దేదీప్యకి వెంటనే పర్మిషన్‌ యిచ్చాడు.
ఆ ఆనందంలో… దేదీప్యను  ఏ మాత్రం విసిగించకుండా  ఆరోజు హాయిగా నిద్రపోనిచ్చాడు.
 
*     *     *     *     *
 
ప్రొద్దుట నిద్రలేచినప్పటి నుండి రాజశేఖరం, యశోదర ఎప్పుడెప్పుడు బయటకెళ్తారా అని ఎదురుచూసిన లాలిత్య, వాళ్లేదో పంక్షన్‌ వుందని గాజువాక వెళ్లగానే ` తాతయ్య, మామ్మ దగ్గర కూర్చుని వున్న
అభిరాం దగ్గరికి నిప్పులు కక్కుతూ వచ్చి నిలబడింది లాలిత్య.లాలిత్యను అలా చూస్తుంటే పెళ్లికి ముందు ఎక్కడ
చూసినా పూలతో, ఆకులతో నిండివున్నట్లున్న ప్రపంచంలో ఇప్పుడొక్క ఆకులేదు, పువ్వు లేదు. అంతా ఎండిపోయి ఎండుటాకులా అన్పిస్తోంది అభిరాంకి.
 
‘‘ ఈ రోజు కూడా ఆ దేదీప్యను మిా బండి మీద ఎక్కించుకొని వస్తారా?’’ అంది  స్ట్రైట్‌గా నిలబడి అభిరాంని నిలదీస్తూ. నడుం మీద వున్న ఆమె రెండు చేతులు యుద్దనారిని తలపింపజేస్తున్నాయి. ఆమెనలా చూడగానే ఆ దంపతులిద్దరు ఆశ్చర్యపోతూ చూశారు.
‘‘ రాత్రి కూడా ఇలాగే గొడవచేసి నాకు నిద్ర లేకుండా చేశావ్‌! మళ్లీ మొదలుపెట్టావా? ఎన్నిసార్లు చెప్పినా నీకు అర్థం కాదా? నిన్న సిటిలో బంద్‌ కాబట్టి ఇంటి పక్కన అమ్మాయి కదా అని తీసుకొచ్చాను. ఈరోజెందుకు తీసుకొస్తాను?’’ అన్నాడు అభిరాం.
‘‘ఎందుకంటే ఏం చెప్పాలి? చుట్టు పక్కలవాళ్లు చూస్తారన్న వెరపు కూడా లేకుండా మీ ఇద్దరిలా బరితెగించి తిరుగుతుంటే కట్టుకున్న పాపానికి నా కళ్లతో నేను చూడలేకపోతున్నా’’ అంది .
‘‘ఆపదలో వున్న అమ్మాయికి లిఫ్ట్‌ ఇచ్చి సాయం చేశాను. అంతే! ఈ విధంగా నువ్వు పెడర్థాలు తీసి పిచ్చిగా మాట్లాడకు.’’ అన్నాడు అభి.
‘‘నన్ను`మీరూ, మీ అమ్మా కలిసి పిచ్చిదాన్ని చేసి చూస్తున్నారు. మిమ్మల్ని అనేం లాభంలే. ఇదిగో ఇదంతా వీళ్ల పెంపకం… మీకు ఇంతకన్న బాగా పెంచటం రాలేదా?  ఇలాగేనా పిల్లల్ని పెంచేది?’’ అంటూ వాళ్లవైపు చూసి దబాయించిది.  గుడ్డు పోయి పిల్ల నెక్కిరించినట్లు. వయసు తారతమ్యం లేకుండా లాలిత్య అలా మాట్లాడుతుంటే ఆ పెద్దవాళ్లు సిగ్గుతో చితికిపోయారు.
వాళ్లనలా నేరస్తుల్ని దండించినట్లు మాట్లాడటం అభిరాంకి నచ్చలేదు. అలా మాట్లాడుతుందని కూడా అతను వూహించలేదు.  దారినపోతున్న వాళ్లను లోపలికి పిలిచి కట్టేసి కొట్టినట్లు అన్పించింది.
‘‘నీ కసలు మైండ్‌ పనిచేస్తుందా? ’’ అన్నాడు కోపాన్ని ఆపుకోలేక.
‘‘ మీ అమ్మ కూడా నన్నిలాగే అంటుంది. ఆ దేదీప్యను చూసి నేర్చుకో అని ఆ దేదీప్యకేనా మైండ్‌ పని చేసేది? నాకు చెయ్యదా? ’’ అంటూ కేక లేసింది.
‘‘నేర్చుకోవలసిన అవసరము వచ్చినప్పుడు ఎవరిని చూసైనా నేర్చుకోవచ్చు.  నువ్వనుకున్నట్లు దేదీప్య కాని, అభిరాం కాని అలాంటి వాళ్లు కాదు. నువ్వింత నీచంగా మాట్లాడటం మాకు నచ్చటం లేదు.’’ అన్నాడు నారాయణవు చూస్తూ వూరుకోలేక.
‘‘మీరూరుకోండి! మీకేం తెలియదు. ఈయనగారు  చేసే పనులు ఎప్పుడో ఒకసారి వచ్చి చూస్తే మీకేం తెలుస్తుంది? ఇక్కడ రోజూ నేను అనుభవిస్తున్నాను.   నిన్న బస్‌లు బంద్‌ అన్నాడు.  ఇవాళ ఇంకేం చెబుతాడో. అయినా మీ పెంపకం ఇలా తగలడింది కాబట్టి ఆయన అలా తయారయ్యారు. ముందు మిమ్మల్ని అనాలి.’’ అంది నిర్లక్ష్యంగా చూస్తూ.
ఇందుమతికి తట్టుకోలేనంత కోపం వస్తోంది.
అభిరాంని ఎంత జాగ్రత్తగా పెంచింది ఏనాడైనా అమ్మాయిల్ని కన్నెత్తి చూశాడా! కంప్లైంట్స్‌ తెచ్చాడా?
‘‘మా పెంపకం నువ్వు వేలెత్తి చూపేంత తక్కువ స్థాయిలో లేదు.  ఇంకెప్పుడూ అలా అనకు. ’’ అంది ఇందుమతి.
‘‘అవునవును ఆరడుగులు ఎత్తులో కళ్లముందే కన్పిస్తుందిగా మీ పెంపకం మిమ్మల్ని మీరు సమర్థించుకోవటం ఆపి నోరుమూసుకోండి.’’అంటూ నోటికొచ్చినట్లు మాట్లాడుతున్న లాలిత్య చెంప చెళ్లుమంది.
మండుతున్న చెంపను అలాగే పట్టుకొని
‘‘నన్ను కొడతారా మీరు?’’ అంటూ అభిరాం వైపు కోపంగా చూసి, వెంటనే ఇందుమతి వైపు తీక్షణంగా చూస్తూ.
‘‘మీవల్లనే కదూ ఆయన నన్ను కొట్టింది?’’ అంటూ కొండను ఢీకొనే పిల్లకెరటంలా చక చక మెట్లెక్కి పైకెళ్లింది.
అభిరాం అక్కడోక్షణం కూడా వుండకుండా బయటకెళ్లిపోయాడు. అతనలా బయటకెళ్లగానే…
‘‘ఈ ముసలోళ్లు నన్ను కొట్టిస్తారా?’’ అని మనసులో అనుకుంటూ వెంటనే క్రిందికి దిగి, కిచెన్‌ రూంకి తాళం వేసి, డైనింగ్‌ టేబుల్‌ మీద వున్న బ్రేక్‌ఫాస్ట్‌ పట్టుకొని పైకెళ్లింది.
దేదీప్య తను యు.కె. వెళ్లబోతున్న విషయం తాతయ్యకి, బామ్మకి చెప్పాలని వాళ్ల దగ్గరికి వచ్చింది.
దేదీప్యను చూడగానే జరిగింది తెలిస్తే దేదీప్య బాధపడ్తుందని, అక్కడ ఏమి జరగనట్లే మౌనంగా కూర్చున్నారు.
దేదీప్య నవ్వుతూ… బామ్మా భుజాల చుట్టూ చేతులు వేసి, తాతయ్య వైపు చూస్తూ…
‘తాతయ్యా! నాకు యు.కె. వెళ్లే చాన్స్‌ వచ్చింది.  ఆయన కూడా ఒప్పుకున్నారు’’ అంది.
‘‘సంతోషం తల్లీ!’’ అన్నాడు. ఇందుమతి కూడా తన సంతోషాన్ని వ్యక్తం చేసింది.
‘‘బ్రేక్‌ ఫాస్ట్‌ అయిందా తాతయ్య?’’ అంది దేదీప్య.
వాళ్లేమీ చెప్పకుండా మౌనంగా వున్నారు.
‘‘ఏంటలా వున్నారు? తిన్నారా? లేదా?’’ అంది దేదీప్య.
‘‘ఇంకా తినలేదు దేదీప్యా!’’ అన్నారు.
‘‘వుండండి! నేను తెస్తాను’’ అంటూ కిచెన్‌ వైపు వెళ్లింది.
డోర్‌ లాక్‌ చేసి వుండటంతో వెంటనే వాళ్లదగ్గరకి వచ్చి.
‘‘కిచెన్‌ లాక్‌ చేసి వుందేం బామ్మా?’’ అంటూ ఆశ్యర్యపోయింది దేదీప్య.  బామ్మ కళ్లలో ఎంత దాచుకుందామన్నా తడి కన్పించింది.
‘‘ఇదంతా మా ఖర్మ! మా మనవరాలి ఘనకార్యం.’’ అని వాళ్లు అనగానే విషయం అర్థమై దేదీప్య హృదయం ద్రవించి పోయింది.
వెంటనే ఇంటికెళ్లి నారాయణరావుకి, ఇందుమతికి టిఫిన్‌ తెచ్చిపెట్టింది. వాళ్లు తినేంత వరకు అక్కడే కూర్చుని తర్వాత ఆపీసుకి వెళ్లింది.
దేదీప్య అలా వెళ్లగానే భార్యవైపు చూస్తూ…
‘‘మనిషన్నాక మానవత్వం వుండాలి ఇందూ! సెంటిమెంట్స్‌తో పాటు మంచితనం  వుండాలి. సిగ్గు, మొహమాటం వుండాలి. ఇవేమీ లాలిత్యలో నాకు కన్పించటం లేదు.  ‘రాజశేఖరం గారి కోడలు గొప్ప అందగత్తె’ అని నలుగురు అనుకోవాలని మన అల్లుడు గారు ఆశపడ్డారు. కానీ చూస్తుంటే  “పంది ముక్కున బంగారు ముక్కెరలా అన్పిస్తుందీ అమ్మాయి.’’ అన్నాడు బాధగా.
తన పెంపకములో ఎలాంటి లోపం లేకపోయినా లోపం వున్నట్లే నలుగురితో చెప్పేలా వున్న లాలిత్య మాటలు గుర్తొస్తుంటే ఇందుమతికి బాధగా వుంది. అంతటి అవమానాన్ని సైతం భరిస్తూ, సర్దుకుపోతున్న అభిరాంని చూస్తుంటే జాలిగా వుంది. జీవితాంతం ఈ మానసిక వికలాంగురాలుతో తన మనవడిలా బ్రతకవలసిందేనా తట్టవలసిందేనా అని వేదనగా వుంది. దీనికి పరిష్కారం కావాలంటే కాలం తలుపు అనుకుంటూ భర్త వైపు చూసింది.                                 ‘‘ఇందూ! ఉప్పు కప్పురంబు ఒక్క పోలికనుండు చూడ చూడ రుచుల జాడవేరు’’అనే తెలుగు పద్యం గుర్తుందా? ఈ పద్యం పండితులకే కాక పామరులకి కూడాకొట్టిన పిండి.  ఎందుకో తెలుసా? దీనిలో   లోకసత్యం వుంది. పైకి ఒక్కలాగే కన్పించినా కూడా…. ఉప్పు లాలిత్య. కర్పూరం దేదీప్య.
‘‘ఇప్పుడీ ఉప్పునేం చేయాలి దేవుడా?నా మనవడి గతి ఇంతేనా?’’ అంది దిగాలుగా భర్త మాటలు వింటూ….
నారాయణరావు పరిస్థితి కూడా అలాగే వుంది.
 
*    *    *    *     *
 
అన్వేష్‌ వాళ్ల కాలేజీలో ప్లేస్‌మెంట్స్‌ జరగుతున్నారు.
అమృతరావు కొడుకు చేత ఏదెనా ఇండస్ట్రీ పెట్టించాలని వున్నా కూడా ముందు జాబ్‌ చేస్తే ఎక్స్‌పీరియన్స్‌ వస్తుందని, జాబ్‌ చేయ్యమని అన్వేష్‌తో చెప్పాడు.
అన్వేష్‌ ప్రాజెక్టు వర్క్‌ చేస్తూనే ఇంటర్వ్యూలకి అటెండ్‌ అవుతున్నాడు.
 
*     *     *     *     *
 
యు.కె. వెళ్లిన దేదీప్య ట్రైనింగ్‌ పూర్తి చేసుకొని, ఈ రోజు ఇండియా వస్తుందని తెలియగానే ఆనందంగా ఆమెను రిసీవ్‌ చేసుకోటానికి ఎయిర్‌పోర్టుకి వెళ్లాడు దీపక్‌.
భర్త ముఖంలో అంత ఆనందాన్ని ఎప్పుడూ చూడని దేదీప్యకి కొత్తగా అన్పించింది.  ఒక్క క్షణం ఆమె దృష్టి దీపక్‌పై  నిలిచింది.
తల్లీదండ్రీ లేకపోయిన అల్లారుముద్దుగా అన్నయ్య దగ్గర పెరిగి, హాస్టల్లో వుండి చదివి.  పెళ్లయ్యాక బోలెడంత భవిష్యత్తును గుండెల్లో నింపుకొని, దీపక్‌ చిటికెన వేలే కొండంత ఆధారంగా భావించి, సంసార సాగరాన్ని అవలీలగా ఈదేద్దామనుకున్నప్పుడు దీపక్‌ నుండి ఎలాంటి సహకారం అందలేదు. ఆ సంసారంలో ఆనందం లేదు. ఓదార్పు లేదు.  ఎలాంటి సహకారం అందలేదు.  ఆ సంసారంలో ఆనందం లేదు.  ఓదార్పు లేదు, చిరునవ్వు లేదు.  అనురాగమైన స్పర్శలేదు.ఎప్పుడు చూసినా బడ్జెట్‌ ! లెక్కలు! అదే లోకంగా`తనలోని, తెలివిని, అందాన్ని గుర్తించకుండా తన సున్నితమైన భావాలను దెబ్బతీసే విధంగా ప్రవర్తించాడు. నీకున్న తెలివి, జ్ఞానం, నీకే ఉపయోగపడనప్పుడు అవి వున్నా దండగే అని తన మనసు తనని సవాల్‌ చేసేంతగా బాధపెట్టాడు.
అదే భర్త ముఖంలో` ఈ రోజు తనని చూడగానే కన్పిస్తున్న ఆనందం, ఉత్సాహం, అంబరాన్ని తాకుతున్నాయి.తనకి ఉద్యోగం లేనప్పుడు ఎందుకు పనికి రాని వస్తువులా చూసిన ఆ దీపక్కేనా ఇతను అన్పించేలా వున్నాడు.  పైగా అతని చూపులు సాంకేతిక నైపుణ్యంతో తయారైన యంత్రాన్ని ఒక నిపుణుడు  చూసే చూపుల్లా వున్నాయి.  ఇక పర్వాలేదు.  ఈ యంత్రాన్ని ఉపయోగించి ఎంత డబ్బయినా సంపాయించవచ్చన్న కాంక్ష కూడా వుంది.  చూస్తున్న కొద్ది దీపక్‌లో మంచి వ్యాపారస్తుడు కన్పిస్తున్నాడు.  తనలోని ఫీలింగ్స్‌ని ఏ మాత్రం బయట పడకుండా మామూలుగా వుండటానికి ప్రయత్నిస్తోంది దేదీప్య.
అంతలో సుభాష్‌చంద్ర కారొచ్చి దేదీప్యకి దగ్గరగా ఆగటంతో ఉలిక్కిపడి చూశాడు దీపక్‌.  దేదీప్య  చూపులు మాములుగా వున్నా, కారులో ఉన్న వ్యక్తి అతి ముఖ్యమైన వ్యక్తి అన్న భావం ఆమెలో తొంగి చూసింది.
సుభాస్‌చంద్రలో… దేదీప్యను చూడగానే తన ఆలోచనలకి అనుగుణంగా మలుచుకున్న శిల్పాన్ని చూసినప్పుడు ఒక శిల్పికి కలిగే ఆనందం కలిగింది.
ఎంతో డిప్రెషన్‌లో జీవిస్తున్న తనకి కొత్త జీవితాన్ని ప్రసాదించి తనలోని శక్తి సామర్థ్యాలను వెలికి తీసుకొని రీచార్జ్‌ చేసుకునే అవకాశాలను కల్పించిన సుభాష్‌చంద్ర వైపు కృతజ్ఞతగా  చూసింది దేదీప్య. అది గమనించిన సుభాష్‌చంద్ర…..
‘‘బాగున్నావా దేదీప్య’’ అంటూ నవ్వుతూ పలకరించి ఆమెను కార్లో ఎక్కించుకున్నాడు. దీపక్‌ కూడా కారెక్కాడు.
కారుని నేరుగా రెస్టారెంట్‌కి పోనిచ్చాడు సుభాష్‌చంద్ర.
కారు దిగి ముగ్గురు రెస్టారెంట్‌ లోపలకెళ్లి కూర్చున్నారు.
దేదీప్యతో చాలా ముఖ్యమైన విషయాలను చర్చించటానికే ఆయన రెస్టారెంట్‌కి  తీసుకొచ్చారని వాళ్లని చూడగానే అర్థం చేసుకున్నాడు దీపక్‌.
సుబాష్‌చంద్ర దేదీప్యను పి.ఎ.గా చూడకుండా తనకెంతో విశ్వసనీయమైన వ్యక్తిగా భావించి, తన పత్రిక పురోభివృద్దికి తోడ్పడుతుందన్న ఉద్దేశంతో యు.కె. పంపాడు.  ఆమె టాలెంట్‌కి ఇంకాస్త మెరుగులద్ది ఆమెకు కొన్ని బాధ్యతల్ని అప్పజెప్పే ప్రయత్నంలో వున్నాడు.
ముందుగా దేదీప్యతో` పత్రిక గురించి, పోటీ గురించి, భవిష్యత్‌లో ఆర్థిక సమస్యల గురించి చర్చించాడు.
ఆ తర్వాత మన దృష్టి, ఏకాగ్రత, మనసు, ఒక లక్ష్యం పట్ల ఎలా వుండాలో…. కొత్త ఆలోచనలు చేస్తూ,  కొత్త వ్యక్తులతో పరిచయాలను పెంచుకొని ఎప్పుడూ ఎలా ఫ్రెష్‌గా వుండాలో… మన క్రిందపని చేసే వాళ్లను, సబార్డినేట్స్‌ను తక్కువ దృష్టితో చూడకుండా ఇతరుల అభిప్రాయాలను, అభిరుచులను లోతుగా, చక్కగా ఎలా అర్థం చేసుకోవాలో… అవరోదాలను, ఆటంకాలను  ఎదుర్కుంటూ లక్ష్యం పట్ల విజయం పట్ల దృష్టిని ఎలా కేంద్రీకరించాలో చెప్పాడు.
తన పద్దతిలో తను వింటోంది దేదీప్య. ఆమె ప్రతి కదలికలో పరిపూర్ణమైన వ్యక్తిత్వం కన్పిస్తూ దీపక్‌ని ఆశ్చర్యపరుస్తోంది.
‘‘దేన్నైనా! నేను సాధించగలను.  అని  నమ్మినప్పుడే మనం టాప్‌ పొజిషన్‌లోకి రాగలుగుతాము దేదీప్యా! మన బలమైన నమ్మకమే మనల్ని విజేతలుగా మారుస్తుంది. అలాంటి మనకు ఏం చేయాలో
ముందుగానే తెలిసిపోతుంది.’’ అంటూ ఇండియాలో, ఆఫ్రికాలో, ఆస్ట్రేలియాలో సక్సెస్‌ అవుతున్న కొందరు వ్యక్తుల్ని ఎగ్జామ్‌పుల్‌గా చెప్పాలి.
దీక్షగా వింటున్న దేదీప్య ముఖంలోకి పరీక్షగా చూస్తూ
‘‘మన నమ్మకమే మన విజయానికి బలమైన పునాది. మనలో వుండే అనంతమైన శక్తిని మనమే నిద్రలేపుకోవాలి. చిన్న, చిన్న పొరపాట్లను, తప్పులను పట్టించుకోకుండా ఏకాగ్రతతో కృషి చెయ్యాలి. అసలే పోటీ తత్వం పెరిగిపోతున్న ఈ టైంలో అనవసర వాదాలకి, వివాదాలకి గొడవలకి కూడా దూరంగా వుండాలి.’’ అంటూ పత్రికకు సంబంధించిన మరిన్ని డీటైల్స్‌తో పాటు కొన్ని సీక్రెట్స్‌ కూడా చెప్పాడు.
ఏకాగ్రతతో వింటున్న దేదీప్య పక్కన శ్రోతలా మిగిలిన దీపక్‌కి కొత్త ప్రపంచాన్ని చూస్తున్నట్లుంది.
సుబాష్‌చంద్ర ఇచ్చిన ఆర్డర్‌ తీసుకొని వెయిటర్‌ వెళ్లిపోయాక…. సుబాష్‌చంద్రను, దేదీప్యను చూస్తూ ఒకసారి తను వేసుకున్న డ్రస్‌ వైపు చూసుకున్నాడు దీపక్‌ పర్వాలేదు పాతదైనా ఇస్త్రీ మడతలు నలగలేదు అనుకొని తృప్తి పడ్డాడు.
అయినా కానీ వాళ్లలో కన్పిస్తున్న విశిష్టతకి మనసు మూలల్లో ఎక్కడో ఆత్మన్యూనతా భావం మొదలై దీపక్‌ని అతలాకుతలం చేసింది.
రెస్టారెంట్‌లోంచి బయటకొచ్చి ముగ్గురు కారెక్కారు.
ఇల్లు రాగానే…
కారులోంచి దిగుతున్న దేదీప్యను చూసి లాలిత్య షాకయింది.  పోయిందనుకున్న పీడ  మళ్లీ వచ్చిందా!!!  అనుకొని కొండచరియ విరిగి మీదపడ్డట్టు అప్పటికప్పుడే బెడ్డెక్కింది.
ఇంట్లోకెళ్లి దేదీప్య రిలాక్స్‌ అయ్యాక.
‘‘నీకోగిఫ్ట్‌…. ‘‘అంటూ ఎన్నో షాపులు తిరిగి ఏరి కోరి కొన్న చీరను దేదీప్య చేతుల్లో పెట్డాడు దీపక్‌.
ఆ చీరను దేదీప్య నచ్చుతుందో లేదోనని భయంగా వుంది. ఫ్లైట్‌ దిగివస్తున్నప్పుడు ఏమీ అన్పించలేదు కాని, రెస్టారెంట్‌లో సుబాష్‌చంద్ర ముందు కూర్చున్న దేదీప్యను చూసినప్పటి నుండి  అతనికి లోలోన ఏదో ఫీలింగ్‌ తను తక్కువన్న ఫీలింగ్‌.
తన ఎడబాటు అతనిలో బాగా మార్పు తెచ్చినట్లు గమనించింది దేదీప్య. ఆ మార్పు ఆమె కోరుకున్నది కాబట్టి ఆమెకు సంతోషంగా వుంది. పెళ్లయ్యాక దీపక్‌ నుండి తొలిసారిగా  ఆమె తీసుకున్న గిఫ్ట్‌ అది.
‘‘రేపు మన మేరేజ్‌ డే దేదీప్యా! అందుకే ఈ చీర కొన్నాను ఎలా వుంది?’’. అంటూ ఆమె ముఖంలోకే చూస్తూ అడిగాడు.
‘‘నిజం చెప్పనాండి? నాకు ఈ చీరకన్నా, నాకు చీర కొనాలన్న ఆలోచన మీకు వచ్చినందుకు చాలా సంతోషంగా వుంది.  మీ ఆలోచనల్లో నేనుంటే చాలు అని కోరుకునే నాకు ఇప్పుడు మిమ్మల్ని చూస్తుంటే.‘ఎలా చెప్పాలో తెలియని ఆనందం’ అంటే ఇలాగే వుంటుందనిపిస్తోంది.’’.అంది దేదీప్య దీపక్‌నే చూస్తూ….
ఆ రాత్రి ఆ యిద్దరి మధ్య గడిచిన మధురమైన క్షణాల్లోని మాధుర్యాన్ని వర్ణించటానికి యద్దనపూడి, యండమూరి సరిపోరేమో…. మళ్లీ ప్రబంధకవులు పుట్టాలేమో అనటానికి బయట కురుస్తున్న వెన్నెలే సాక్షి.
పక్క బంగళాలో అధునాతనమైన బెడ్‌రూంలో పడుకొని వున్న అభిరాంకి నిద్ర రావటం లేదు. దానికి కారణం లాలిత్య సణుగుడే. భరించలేక తప్పదన్నట్లు అతను మౌనంగా వుండే కొద్ది చిన్న విషయానికి కూడా నోరెక్కువ చేసి బెదిరించటం అలవాటు చేసుకొంది.
అభిరాంకి ఆఫీసులో వున్నంత సేపు వర్క్‌ బిజీలో వుండి ఏమీ అన్పించదు కాని ఇంటి కొచ్చాక నరకం కన్పిస్తోంది. ఎవరికి చెప్పినా సర్దుకుపొమ్మంటారు. బార్యాభర్త అన్నాక అవన్నీ మామూలే అంటారు. ప్రపంచంలో నూటికి తొంబైశాతం బార్యాభర్తలు యిలాగే వున్నారంటున్నారు. అలా వుంటేనే భార్యా, భర్తలంటున్నారు. ఒకసారి ముడిపడ్డాక తెంపుకోవటం కూడా కష్టమే అంటున్నారు.  అంతేకాని ఒక్కరు కూడా కరక్ట్‌  సొల్యూషన్‌ చెప్పి ‘ఇదీ నాయనా! ఇలా బ్రతుకు! అని చెప్పటం లేదు.
బయట వెన్నెల బాగున్నట్లనిపించి…. ఆలోచిస్తూ బాల్కనీలోకి వెళ్లి నిలబడ్డాడు అభిరాం.
అతనికి తొలిసారిగా దేదీప్య గుర్తొచ్చింది. ఫేర్‌వెల్‌ పార్టీ రోజు దేదీప్య అన్న మాటలు గుర్తొచ్చాయి. ‘‘నేను మిమ్మల్ని ప్రేమిస్తున్నాను అభిరాం! అన్నయ్యను అడిగి నన్ను పెళ్లి చేసుకుంటారా? అని అనటం ఇంకా తన చెవులకి విన్పిస్తున్నట్లే అన్పించి, బాధగా తలపట్టుకున్నాడు.
‘దేదీప్యా! దేదీప్యా! అంటూ అతని మనసు ఆక్రోశించింది.
‘‘అర్థరాత్రి దానింటి వైపు చూస్తూ అక్కడేం పని? రండి లోపలకి.’’ అంటూ గదిలోంచి బాల్కనీ వైపు చూస్తూ పిలిచింది లాలిత్య.  పక్కన భర్త లేకుంటే నిద్రపట్టదు లాలిత్యకి. అసలే దేదీప్యను చూసినప్పటి నుండి అనుమానం ఎక్కువై తిక్కతిక్కగా వుంది.  అసూయతో మనసు రగిలిపోతోంది. తన భర్తను తనెలా కాపాడుకోవాలి? అంత శక్తి తనకి వుందా? అని మనసులో అనుకుంటూ మళ్లీ పిలించింది.
లాలిత్య పిలుపు పొలికేక కాకముందే లోపలకెళ్లటం మంచిదని లోపలకెళ్లాడు అభిరాం.                                   ఎవరికైనా భవిష్యత్తుపై ఆశ పెంచుకోవటమే ఆనందమైతే దేదీప్య గుర్తొచ్చినప్పటి నుండి అభిరాంకి ఆనందంగా వుంది. ఒకప్పుడేమీ అన్పించలేదు కాని ఇప్పుడామె మాటలు ఓ జ్ఞాపకంలా మారి మంచుపొరల గుండా ఉదయించే సూర్యునిలా, పున్నమి రాత్రి కుండపోతగా కురిసే వెన్నెల్లా. చిరునవ్వయి పలకరించే తెల్లగులాబిపై నిలిచిన మంచుబిందువులా అన్పిస్తూ అతనికంటే ముందు మేల్కోని అతని తర్వాత నిద్రపోతూ నిత్యం అతని వెంటే అతని ఆలోచనలతో కలసిపోతున్నాయి. ఆ తలపుల్లో, తడిసిపోతూ కాసింత వెచ్చదనం కోసం ఆమె వూహల వాకిలిని తడుతూ ` తన రూపాన్ని ఆమె కళ్లలో నింపుకున్న ఆ క్షణాలను గుర్తు చేసుకుంటూ, ఆ క్షణాలను తేనెల ఊటలా, మల్లెల తోటలా, వెన్నెల వాగులా భావిస్తూ లాలిత్యను తాకితే కస్సుమంటుందని నిండుగా దుప్పటి కప్పుకున్నాడు.
 
*     *     *     *    *
 
మేరేజ్‌ డే కావటంలో ఆఫీసులో వర్క్‌ త్వరగా పూర్తి చేసుకొని ఇంటికెళ్లాడు దీపక్‌.
రేపటి  మీటింగ్‌ గుర్తు రావటంతో దానికి సంబంధించిన ఫైల్‌ని వెతుకుతూ, అది కన్పించకపోవటంతో బీరువాలో వుందేమోనని చూశాడు. అప్పుడప్పుడు ఇంటికి తెచ్చిన ఫైల్స్‌ని దేదీప్య బీరువాలో కూడా దాస్తుంది. ఫైల్‌ కన్నా ముందు దేదీప్య కన్పించింది దీపక్‌కి.
ఆ డైరీ మామూలుగా కన్పిస్తే పట్టించుకునేవాడు కాదుగాని, చేయి తగిలి క్రిందపడటంతో దాన్ని తీద్దామని వంగి. అందులోంచి తొంగిచూస్తున్న దేదీప్య, అభిరాంల ఫోటోని చూసి షాక్‌ తిన్నాడు.
అది మామూలు షాక్‌ కాదు. భూమి రెండుగా చీలి, అందులోకి జారిపోతున్న ఫీలింగ్‌తో కూడిన షాకు.
దేదీప్యకి డైరీ రాసే అలవాటు వుందా? అనుకుంటూ ఆశ్చర్యంగా ఈ డైరీని చేతిలోకి తీసుకొని ఒక్కో పేజీని తిప్పుతూ అందులోని అక్షరాలను మిస్‌ కాకుండా చదువుతూ నిలబడ్డాడు.
నా మనసు పుస్తకం నిండా మీరే వున్నారు అభిరాం!
నేను నా బెడ్‌ మీద పడుకున్న ప్రతిసారి….
ఆ పుస్తకాన్ని నా గుండెల మీద పెట్టుకొని రిలాక్స్‌ అవుతున్నాను.
రోజుకెన్నో సార్లు దాన్ని విప్పి చూస్తున్నాను.
అందులో వున్న కష్టమైన పదాలను అండర్‌లైన్‌ చేసి…
అర్థాలను వెతుక్కుంటున్నాను.
కష్టమైన పదాలను సరళంగా మార్చుకొని…
మీతో గడపబోయే జీవితాన్ని అందంగా ఊహించుకుంటున్నాను.
అందులో ప్రతి చాప్టర్లో ఒక గోలు వుంది.
ప్రతి పేజీలో సంతోషం, సంతృప్తి, చిరునవ్వు కన్పిస్తున్నాయి….
అటువంటి మీ సహచర్యం కోసం ఎప్పుడెప్పుడా అని ఎదురుచూస్తూ…..
ప్రేమతో
మీ దేదీప్య.
ఆ వాక్యాలవెంట దీపక్‌ కళ్లు పరిగెత్తుతున్నాయి.  మధ్య, మధ్యలో కళ్లు తిరుగుతున్నాయి. తనని తను కంట్రోల్‌ చేసుకుంటూ తర్వాత పేజీలు తిప్పాడు. ఆ పేజీల  నిండా అలాంటి వాక్యాలు అనేకం వున్నాయి.  ఆ వాక్యాలు అద్భుతమైన భావాలను బయటపెడ్తున్నాయి.
ప్రేమని ఇంత గొప్పగా వ్యక్తీకరించే కళ చాలా తక్కువ మందిలో వుంటుంది. తమకు ప్రేరణ కలిగించే వారిపట్ల అనుభూతి చెంది మనసు ప్రవాహంలో మునకలేస్తు వ్రాసుకునే అద్బుత వాక్యాలివి.  ఇంత  బావుకత వుందా దేదీప్యలో? ఆ బావుకతనంతా పెళ్లికాగానే హత్య చేసుకొని రసానుభూతిలేని జీవితం గడిపిందా? అభిరాం ఆమె మనసును యింతగా స్పందింపజేశాడా? అతనికి మనిసిచ్చి తనతో శరీరాన్ని పంచుకుందా? యింతకన్నా ఘోరం మరొకటి లేదని దీపక్‌ గుండె మండి పోయింది.
అతని కళ్లకి ` ఒకానొక అర్ధరాత్రి బాల్కనీలో అభిరాం వుంటే దేదీప్య క్రింద నిలబడి వుండటం.. ఆ తర్వాత ఒకరోజు అభిరాం బైక్‌ మీద దేదీప్య ఎక్కి రావటం కన్పించి తట్టుకోలేని బాధతో నరనరం మెలిపెట్టాయి.
మేరేజ్‌ డే అని చెప్పి సుభాష్‌చంద్ర దగ్గర పర్మిషన్‌ తీసుకొని త్వరగా ఇంటికెళ్లి భర్త తెచ్చిన చీర కట్టుకొని, భర్తను సంతోషపెట్టాలని పత్రికాఫీసు నుండి ముందుగా బయలుదేరి ఇంటికొచ్చి, చెప్పులిప్పుతున్న దేదీప్య భుజంపై చేయివేసి, ఇటు తిప్పుతూ చెంపమీద చెళ్లు మనేలా కొట్టాడు దీపక్‌.
ఆ దెబ్బకి దేదీప్య కళ్లలో నీళ్లు తిరిగి బుగ్గల పైకి దూకాలని తొందరపడ్డాయి.
ఇన్నాళ్లూ గుండె నెండగొట్టుకుంటూ, ఏ అనుభూతి లేకుండా, ఆర్థ్రత లేని బ్రతుకును, ప్రేమ రాహిత్యంతో మొండిగా నెట్టుకొస్తున్న ఆమెకు ఈ అనూహ్య చర్యలో పెద్ద విశేషమేమీ కనబడకపోయినా…. ఏ తప్పు చేశానని ఈ శిక్ష తనకి అని అడగమని మనసు గింజుకొంది. కానీ ఆమె గొంతు పెగల్లేదు. అతనిలోని పురుషాంకారానికి విస్తుపోయి అలాగే చూస్తూ నిలబడిరది.
‘‘నువ్వు నన్ను మోసం చేశావు.’’ అన్నాడు. నేను నిన్ను కొట్టటానికి కారణం అదే అన్నట్లుగా….
‘‘నేనా?’’ అంటూ విభ్రమరాలైంది.
‘‘ఏమీ ఎరగని దానిలా ఏంటా ఎక్స్‌ప్రెషన్స్‌?
ఇంకా నన్ను చీట్‌ చెయ్యాలనే చూస్తున్నావా?’’ అన్నాడు.
అతని కళ్లు నిప్పులు కక్కుతున్నాయి.  చెట్టు తొర్రలోని అగ్ని చెట్టును దహించివేసినట్లు  ఆ డైరీ అతని మనసును కాల్చివేస్తోంది.
‘‘నేనేం చేశానండీ?’’
‘‘నన్ను అలా ప్రశ్నించే ముందు నిన్ను నువ్వు ప్రశ్నించుకో. నీలో నువ్వు ఆలోచించు కుంటూ కూర్చున్నప్పుడే అనుకున్నా… యిలాంటిదేదో నీగతంలో వుంటుందని ఇప్పటికి బయట పడింది.’’ అన్నాడు.
‘‘ఇప్పటికీ మీరేమంటున్నారో అర్థం కావటం లేదు.’’ అంటూ ఆలోచనగా తలవంచుకొంది.
‘నటించే వాళ్లకి ఏమీ అర్థం కాదులే. నీ ప్రేమనే నువ్వు మరచిపోతున్నావు. చిలక నవ్వు నవ్వుతూ, సీతాకోక చిలుకను అభిరాం ముఖం మిద ఆడిస్తున్నావే. కనీసం ఆ ఫోటో అయినా గుర్తొచ్చిందా?’’ అన్నాడు.
అప్రతిభురాలైంది దేదీప్య.
‘‘నువ్వు అభిరాంని ప్రేమించినట్లు నాకెందుకు చెప్పలేదు?’’అన్నాడు నిలదీస్తున్నట్లు.
ఆమె నెమ్మదిగా తలెత్తి చూసింది.
ఆ డైరీని అప్పుడెప్పుడో చీరమడతల్లో పెట్టి మరచిపోయింది. అదిప్పుడిలా పైకి విసిరిన రాయిలా పైన పడుతుందని వూహించలేదు.
ఆ ప్రేమ ` కదిలిపోయిన ఓ మేఘంలా అనుకుందే కాని ఆ మేఘమే తిరిగొచ్చి యిలా తడుపుతుందనుకోలేదు. పైగా ఆ రోజు అభిరాం తన ఆత్మ విశ్వాసాన్ని పెకలించివేసినప్పుడే ఆ ప్రేమను మరచిపోయింది.
‘‘ఎప్పుడో జరిగిపోయింది కదాని మరిచిపోదామన్నా….. నిప్పుల్ని జేబులో పోసుకున్నట్టు అతను ఇంటిపక్కనే వున్నాడు. నా కంత విశాల హృదయం కూడా లేదు మిమ్మల్నిలా చూస్తూ భరించటానికి’’ అని ఆవేశంగా అన్నాడు దీపక్‌.
మాట్లాడలేదు దేదీప్య.
అతనెప్పుడు కిటికీలోంచి బయటకి చూసినా … అతని కళ్లకి మురికి గుంట తప్ప నక్షత్రాలు కన్పించవు. గులాబికున్న ముళ్లు తప్ప గులాబి కన్పించదు. ఇప్పుడు కూడా అప్పుడెప్పుడో డైరీలో రాసుకున్న కవితలు తప్ప, పరిపూర్ణమైన వ్యక్తిత్వం గల దేదీప్య కన్పించటం లేదు.
‘‘అయినా…. నీ ఎంగిలి మనస్సు పంచుకోవలసిన ఖర్మ నాకేంటి? ప్రొద్దున లేచి నీలాంటి వాళ్ల ముఖం చూసినా దరిద్రం.’’ అంటూ ఇదే ఆఖరు అన్నట్లుగా ఇంట్లోంచి వెళ్లిపోయాడు.
మనిషికి ఏ వయస్సులో వుండే ఆలోచనలు ఆ వయసులో వుంటాయి ఏ ఆలోచనా శాశ్వతం కాదు. కానీ పెళ్లికి ముందు కాదు కదా, గత జన్మలో కూడా తననే ప్రేమించాలన్న దృక్ఫథంలో కొట్టుకుంటున్నా దీపక్‌.
నవ్వాలని ప్రయత్నిస్తే కన్నీళ్లొచ్చాయి దేదీప్యకి.
కన్నీళ్లతో తడిసిన ఆమె కళ్లకి వెళ్లిపోతున్న దీపక్‌ మసకబారాడు.
దీపక్‌ అరిచే అరుపులు అభిరాంకి విన్పిస్తున్నాయి కాని….విషయం  అర్థం కాలేదు. లాలిత్యకు, దీపక్‌కు పెద్ద తేడా లేదని మనసులో అనుకున్నాడు అభిరాం.
 
*     *     *     *     *
 
దీపక్‌ ఇంటికి రాకపోవటంతో ఒంటరితనం ఎక్కువైంది. దేదీప్యకి.  చుట్టుపక్కల                          వాళ్లు అడుగుతుంటే ఏదో ఒకటి చెప్పి దాటేస్తోంది.
ఆమె ఎప్పుడైనా ఎంత బీజీగా వున్నా  ఇరుగుపొరుగు వాళ్లతో మంచి రిలేషన్‌ మెయిన్‌టెయిన్‌ చేస్తుంది. వాకిలి ఊడుస్తూనో, కళ్లాపి చల్లుతూనో మొక్కలకి నీళ్లు పోస్తూనో వాళ్ల  యోగక్షేమాలు తెలుసుకుంటూ….మార్నింగ్‌ పేపర్‌ లాగా మార్నింగ్‌ విషెస్‌ చెప్తుంటుంది. ఇప్పుడు దీపక్‌ ఇంటికి రాకపోవటంతో ఆమె పలకరించినా వాళ్లు ముఖం తిప్పేసుకునే స్థితికి వచ్చారు.
వాళ్లలా వుండటం వల్లనో లేక దీపక్‌తో కలసి బ్రతకటం అలవాటైనందువల్లనో తెలియదు కాని, క్షణమొక యుగంలా మారి ‘ఒంటరితనం’ అంకుశమై ఆమె గుండెను పొడుస్తోంది. ఆ బాధతో నలిగిపోతూ ` నిత్యం కళకళలాడే ఆమె సౌందర్యపు నేత్రాలు వెలవెలపోతున్నాయి. తన భర్త ఎప్పటికైనా మారి తనకి స్వర్గాన్ని తలపింప చేస్తాడనుకున్నది అమాయకమే అయినా స్వర్గమన్నదే లేదని తెలుసుకోవటమే ఇప్పుడు నరకంగా వుంది.
కానీ ఆమె నాటుకున్న మొక్కలు మాత్రం ఆమె ఎప్పుడు బయటకొస్తే అప్పుడు ‘‘నీకు తోడుగా మేమున్నాం. నీ వేదన మాకు పంచవా?’’ అన్నట్లు ఆమెనే చూస్తుంటాయి.
ఎన్నిసార్లు కాల్‌ చేసినా దీపక్‌ కట్‌ చేస్తుంటే ఇక వుండలేక నేరుగా అతను పని చేస్తున్న ఆఫీసుకి వెళ్లింది.
దీపక్‌ పని చేస్తున్న ఆఫీసులో కావ్యను చూసి ముందు షాక్‌ తిని తర్వాత ఆశ్చర్యపోతూ, ఆ తర్వాత సంతోషంగా కావ్యకి దగ్గరగా వెళ్లింది దేదీప్య.
‘‘దేదీప్యా! నువ్వా?’’ అంటూ దేదీప్యను చూడగానే ఆనందంగా కుర్చీలోంచి లేచి దేదీప్యను చుట్టేసింది కావ్య.
‘‘ఎంత కాలమైంది కావ్యా నిన్ను చూసి?’’ అంది దేదీప్య.
‘‘సంవత్సరమేగా!’’ అంది పొడిగా దేదీప్యను తన పక్కన కూర్చోబెట్టుకుంటూ.
‘‘నీకింకా పెళ్లికాలేదుగా! అలాగే అన్పిస్తుంది.’’ అంది దేదీప్య సన్నగా నవ్వుతూ. ఆ నవ్వు ఏదోగా వుంది. ఎంత నవ్వాలని ప్రయత్నించినా ‘నవ్వు’ ఆమె దగ్గరకి రావాలంటేనే మొరాయిస్తోంది.
లంచ్‌ టైం కావటంతో పక్క సీట్లలో వుండే కొలీగ్స్‌ ఎవరూ లేరు.
‘‘వైజాగ్‌లో వుండి కూడా అడ్రస్‌ తెలియక నిన్ను కలుసుకోలేకపోయాను. ఇప్పుడు నువ్వేం చేస్తున్నావు?’’ అంది కావ్య, దేదీప్యనే చూస్తూ….
‘‘పత్రికాఫీసులో పని చేస్తున్నాను కావ్యా!  మీ ఆఫీసులో పని చేస్తున్న దీపక్‌ నా భర్త’’ అంది దేదీప్య.   పెళ్లికి రాలేదు కాబట్టి దేదీప్య భర్త దీపక్‌ అని కావ్యకి తెలియదు.
‘‘వాట్‌ ……’’ అంటూ అదిరిపడిరది కావ్య.
ఎన్ని జోకులేసినా నవ్వని దీపక్‌ దేదీప్య భర్తా? ఆశ్చర్యపోతూ అలాగే చూసింది కావ్య.
‘‘మాట్లాడవేం కావ్యా?’’ అంది దేదీప్య.
‘‘వుండవే నాకేం అర్థం కావటం లేదు. అవునూ! నిజంగా దీపక్‌ నీభర్తేనా?’’ అంది మళ్లీ చెవిదాకా వంగి….
‘‘కాక నీ భర్తనుకున్నావా?’అంది జోవియల్‌గా….
దడుసుకున్న దానిలా కుడిచేతిని వెనక్కి పోనిచ్చి వీపుమీద కొట్టుకొంది కావ్య.
‘‘ఇంకా నువ్వు అప్పటి కావ్య లాగే వున్నావు. ఏం మారలేదు. అదే నవ్వు. అదే నవ్వించటం. ’’ అంటున్న దేదీప్య కళ్లు చెమర్చటం కావ్య గమనించింది.
‘‘పెళ్లయ్యాక ఏ అమ్మాయి అయినా హుషారుగా, హేపీగా వుండాలికాని ఈ నిర్లిప్తతేంటీ, ఈ కళ్లు తడవటమేంటి, నాకయితే అర్థం కావటం లేదు.’’ అంది కావ్య.
‘‘నేను చెప్పందే ఏమర్థమవుతుంది నీకు? ఆయన ఇంటికి రావటం మానేశారు.’’ అంది దేదీప్య బాధగా.
‘‘ఎందుకు?’’ అంది వెంటనే కావ్య.
‘‘వరంగల్‌ పోర్టు దగ్గర మన సీనియర్‌ అభిరాంని నన్ను కలిపి జోత్స్న ఒక ఫోటో తీసింది. అది నా డైరీలో చూశాడు దీపక్‌. అప్పటి నుండి గొడవ పెట్టుకొని, ఇంటికి రావడం మానేశాడు.’’
‘‘ఫోటో అంటే అభిరాంని నువ్వు ప్రేమించావా?’’
‘అవును’ అంటూ  జరిగింది మొత్తం చెప్పింది దేదీప్య.
తనపట్ల ఎలాంటి ఫీలింగ్‌ లేని వ్యక్తిని తన మనిషిలా భావించి, వూహించి ఆ వ్యక్తిపై తనకు కలిగిన భావాలను పదిలంగా తన డైరీలో ఎక్కించుకొని మురిసిపోవటం సిగ్గుగా వుందని కూడా చెప్పింది. ఆ వ్యక్తిపై వున్న ఫీలింగ్స్‌న్నీ చచ్చిపోయి భర్తే సర్వస్వం అనుకుంటూ కాపురం చేసుకుంటుంటే, ఇప్పుడు మళ్లీ అభిరాంని నేను ప్రేమిస్తున్నట్టే భ్రమపడ్తూ అతను మాట్లాడిన మాటలకి తల తుంచేసినట్లైయింది అంటూ తన పడ్డ నరకయాతన చెప్పింది.
కానీ యిప్పుడు తనకి దీపక్‌ కావాలి. దీపక్‌ లేకపోతే తనుండలేదు. దీపక్‌ అవసరం తనకి ఎంత వుందో చెప్పింది.
ఒకరి డైరీ చదవటం సంస్కారం కాదని దీపక్‌కి తెలియదా. అయినా గతంలో జరిగిపోయిన దాని గురించి వదిలేయ్యకుండా, ఏం జరిగిందో, చెప్పుకునే అవకాశం కూడా యివ్వకుండ, నిర్దయగా ఇంటికెళ్లని  దీపక్‌ మనస్తత్వం కావ్యకి నచ్చలేదు. అలాంటి దీపక్‌ కోసం ఏడుస్తూ ఇంటికి రమ్మని పిలవటం కోసం వచ్చిన దేదీప్యను చూస్తుంటే….బాగా చదువుకొని, సొంతంగా ఆలోచించగలిగి, సమున్నత వ్యక్తిత్వం గలిగిన గట్టి మనిషై వుండి కూడా ఆత్మగౌరవాన్ని తాకట్టు పెట్టుకున్నట్లుగా వుంది.
‘‘దీపక్‌ ఇంటికి రాని విషయం మా అత్తగారితో చెప్పాలని వాళ్ల వూరెళ్లాను కావ్యా. ఆమె నాకు మాట్లాడే అవకాశం ఇవ్వలేదు. వాళ్లబ్బాయికి నా వల్ల మనశ్శాంతి లేదన్నది వాళ్లను చూస్తుంటే నాకు మళ్లీ వాళ్ల ఊరెళ్లే అవకాశం రాదనిపిస్తుంది.’’ అంది దేదీప్య.
దేదీప్య సహనం ముందు సముద్రం కూడా చిన్నగా అన్పించింది. కావ్యకి.
‘‘దేదీప్యా!  నిన్ను చూస్తుంటే జాలిపడాలో, బాధపడాలో అర్థం కావటంలేదు.’’ అంది కావ్య.
‘‘ఏదో ఒకటి పడాలిగా. ఏది పడంది ఈ జీవితాన్ని ఎలా నెట్టుకొస్తాం?’’ అంది ఆలోచనగా తన చేతి వేళ్ల వైపు చూసుకుంటూ…
ఎంతో జీవితాన్ని చూసిన జ్ఞానిలా అన్పిస్తున్న దేదీప్యను చూస్తూ….
‘‘దీపక్‌ ఈ మధ్యన సరిగ్గా ఆఫీసుకి రావటం లేదు దేదీప్యా! వచ్చిన మూడీగా వుంటున్నాడు.   ఈ రోజు కూడా ఆఫీసుకి రాలేదు.’’ అంది కావ్య.
దేదీప్యకి ఏం చేయాలో తోచక …
‘‘సరే!  నేను వెళ్లొస్తా కావ్యా!’’ అంటూ లేచింది.
ఇంటికొస్తున్న దేదీప్యను చూడగానే.
‘‘అన్నయ్య కాల్‌ చేశాడు దేదీప్యా!  దీపక్‌ సెల్‌కి ఎన్నిసార్లు కాల్‌ చేసిన లిఫ్ట్‌ చెయ్యట్లేదట. నీ సెల్‌ స్విచ్‌ ఆఫ్‌ అని వచ్చిందట.’’ అంది యశోదర.
‘‘నా సెల్‌కి చార్జింగ్‌ అయిపోందాంటి!’’ అంది దేదీప్య.
యశోదర మాట్లాడలేదు.
‘‘ఆంటీ’’ అంది దేదీప్య.
‘‘చెప్పు దేదీప్యా? ’’ అంది యశోదర.
‘‘దీపక్‌ ఇంటికి రాని విషయం అన్నయ్యతో చెప్పకండి! చెప్తే అన్నయ్య బాధపడ్తారు.  నా జీవితం ఇంకా ఎన్ని మలుపులు  తిరగనుందో…. అయినా దీపక్‌ ఇంటికొస్తాడన్న నమ్మకం నాకుంది.’’అంది దేదీప్య.
ఆ మాటతో యశోదర యింకేంమాట్లాడకుండా నెమ్మదిగా దేదీప్య భుజం తట్టి ఆగిపోయింది.
ఆశ ఎక్కడ వుంటే జీవితం అక్కడ వుంటుంది. ప్రతి విషయంలో మంచిని చూసే స్వభావం గల దేదీప్యను ఇప్పుడు ఆ ఆశే నడిపిస్తోంది.  ఎరికైనా ఆశ లేకుంటే ప్రాణం అణగారి పోతుంది.  ఆశవుండాలి లేకుంటే గుండెకూడా బ్రద్దలవుతుందని కొన్నిసార్లు.
 
*     *     *     *     *
 
తెల్లవారింది.
పత్రికాఫీసుకి వెళ్లింది దేదీప్య.
‘‘గుడ్‌ మార్నింగ్‌ సర్‌!’’ అంటూ సిస్టమ్‌ ముందు కూర్చుని వవ్ను సుబాష్‌చంద్రను పలకరించింది దేదీప్య.
‘‘గుడ్‌ మార్నింగ్‌ దేదీప్యా! ’’అంటూ స్క్రీన్‌ మీద నుండి తన దృష్టిని మరల్చకుండానే…..
‘‘ ఆ రోజు మనం మన పేపర్ని న్యూమోడల్లో డిజైన్‌ చేశాంగా. ఆ ఫైల్‌ ఏ నేమ్‌తో సేవ్‌ చేశాం. ఎంతకీ ఓపెన్‌ అవ్వటం లేదు.’’ అంటూ దేదీప్య వైపు చూశాడు. ఆయన దాని కోసం చాలా సేపటి నుండి ట్రై చేస్తున్నట్లు ఆయన్ని చూస్తూనే తెలిసిపోతుంది.
‘‘నేత్రా నేమ్‌లోనే సేవ్‌ చేశాం సర్‌! ఏది ఒకసారి ట్రై చేయ్యండి!’’ అంది దేదీప్య సిస్టమ్‌ వైపు చూస్తూ.
ట్రై చేశాడు సుభాష్‌చంద్ర.  వెంటనే అది ఓపెన్‌ అయింది. ఆయన ముఖం వెలిగిపోవటం దేదీప్య గమనించి, అక్కడ తన అవసరం లేకపోవటంతో వెళ్లి తన సీట్లో కూర్చుంది.
యు.కె. వెళ్లి వచ్చినప్పటి నుండి దేదీప్యకి పని పెరిగింది. బాధ్యత పెరిగింది. ఒక్క సెకన్‌ తన గురించి తను ఆలోచించుకునేంత టైం కూడా ఆమెకు మిగలటం లేదు. పనిపట్ల ఆమె అంకిత భావం చూసి పత్రిక భవిష్యత్తును అంచనా వేసుకోసాగాడు సుభాష్‌చంద్ర.
‘‘లంచ్‌ అవర్లో భోజనం చెయ్యటం కోసం సుభాస్‌చంద్రను పిలవాలని ఛాంబర్‌లోకి వెళ్లింది దేదీప్య.
‘‘సర్‌! లంచ్‌ చేద్దాం రండి!’’ అంటూ వినయంగా, ఆప్యాయంగా పిలిచింది దేదీప్య. రోజు అలాగే పిలుస్తుంది.
పలకలేదు సుభాష్‌చంద్ర.
‘‘లంచ్‌ చేద్దాం రండి సార్‌!’’ మళ్లీ పిలిచింది.
ఈ సారి సుభాష్‌చంద్ర పలకకపోవటం చూసి దగ్గరగా వెళ్లింది.  సిస్టమ్‌ను, సుభాష్‌చంద్రను మార్చి, మార్చి చూసింది.
‘‘సిస్టమ్‌ లో ఏం చూస్తున్నారు సర్‌?’’ అంటూ సుభాస్‌చంద్ర కూర్చున్న చెయిర్‌ మీద చేయివేసి సిస్టమ్‌ వైపు చూడసాగింది.
ఆమె చేయి చెయిర్ని తగలగానే సుభాషచంద్ర ఆ చెయిర్లోంచి పక్కకి ఒరిగాడు. జీవం లేనట్లు పక్కకి ఒరిగిన సుభాష్‌చంద్రను చూడగానే దేదీప్య గుండె జల్లు మంది. ఊహించని విధంగా ఆ గుండె వేగంగా కొట్టుకొంది.
‘‘బాయ్‌!’’ అంటూ ఆఫీసు బాయ్‌ కోసం పెద్దగా పిలుస్తూ పెరిగెత్తుతున్నట్టే బయటకొచ్చింది.
లంచ్‌ చేస్తున్న కోలీగ్స్‌ అందర్ని వెంట బెట్టుకొని సుభాష్‌చంద్ర ఛాంబర్‌లోకి పరిగెత్తుతున్నట్టే వెళ్లింది దేదీప్య.
అప్పటికే సుభాష్‌చంద్ర  చనిపోయినట్లు నిర్దారణ అయింది.
కొలీగ్స్‌ అంతా బాధపడ్తూ ఆయన్ని ఇంటికి చేర్చారు. ఎలా చనిపోయాడో అర్థం కాక కొందరు, హర్ట్‌ఎటాక్‌  అయివుంటుందేమోనని కొందరు రకరకాల వూహాగానాలు చేస్తున్నారు.
సుభాషచంద్రను ఇంటికి చేర్చిన మరుక్షణమే అప్పుల వాళ్లొచ్చి ఆయన ఇంటి చుట్టూ దడికట్టారు.
భర్త చనిపోయాడని తెలిసి వచ్చిన వాళ్లలో ఎక్కువగా సిటీలో బాగా డబ్బున్న శేఠ్‌లు, ఫైనాన్స్‌  కంపెనీ వాళ్లు కావటం….గమనించి సృహ కోల్పోయింది సుభాస్‌చంద్ర భార్య.
అక్కడి వాతావరణం చూస్తుంటే ఏం చేయాలో దిక్కు తోచటం లేదు దేదీప్యకి.
సుభాష్‌చంద్ర శవాన్ని చూస్తుంటే ఆమె గుండెలవిసిపోతున్నాయి. మనిషి లక్ష్యాలని, గమ్యాలని, భవిష్యత్తు ప్రణాళికలని, యింకా ఎత్తుకి ఎదగాలని ఆశిస్తాడు కాని చావు గురించి ఆలోచిస్తే ప్రణాళికలనేవి ఇంత పటిష్టంగా వుండవు. కానీ….. సుభాష్‌చంద్ర ఈ అప్పులెందుకు చేసినట్లు? ఆయనకు ఒకే ఒక అమ్మాయి వుంది.
అదీ అమెరికాలో.  తండ్రిని ఆఖరి చూపు చూడటానకి ఏదో  ఫార్మాలిటీగా వచ్చినట్లు వచ్చి, ఏడ్చే ఓపిక కూడా లేని దానిలా రెండు కన్నీటి చుక్కలు బలవంతంగా కార్చి ఇండియాతో సంబంధంలేని దానిలా వెంటనే అమెరికా వెళ్లిపోయింది.
సుభాష్‌చంద్ర అంత్యక్రియలు ముగిసేంత వరకు దేదీప్య అక్కడే వుంది.
 
*     *     *     *     *
 
సుభాష్‌చంద్ర మరణం దేదీప్యకి పెద్ద షాకయింది.
దేదీప్యను ఎలా ఓదార్చాలో అర్థం కాక, ఆ స్థితిలో ఆమెను ఒంటిరిగా వదిలెయ్యలేక, తన ఇంటికి తీసుకొచ్చుకొని, ఆ రాత్రికి తన గదిలోనే పడుకోబెట్టుకొంది యశోదర.
దేదీప్యలోని నిరాసక్తత చూస్తుంటే సుభాష్‌చంద్ర చావు ఆమె మీద ఎంత ప్రభావం చూపిందో అర్థమవుతోంది.  ఏ భావం లేని ఆమె ముఖం చూస్తుంటే యశోదరకు భయమేస్తోంది.
 
    రచన: విశ్వనాధశర్మ కొరిడె
పుత్ర తీర్థ విశిష్టత

గోదావరి యందు మరొక ప్రసిద్ధమైన తీర్థమొకటి కలదు. దాని పేరు ‘పుత్ర తీర్థం’. అట్టి దాని నామ శ్రవణము చేతనే సమస్త అభీష్టములను పొందగలడు. పూర్వమున దితి , తన పుత్రులు, దనుపుత్రులు కూడా యుద్ధములందు నశించుచుండగా  తన సవితి పుత్రులైన ఆదిత్యులు అభివృద్ధిని పొందుతుండుట గమనించి, మిక్కిలి దుఃఖమును పొందినదై  దనువు దగ్గరికి వెళ్ళినది. ఆయనతో తన దుఃఖానికి కారణాన్ని తెలిపి ,  “ఆర్యా!  ! మన ఇరువురి పుత్రులు నశించుచున్నారు. నేనేమి జేతును? అదితి వంశమును చూడు. ఉన్నతమైనదిగా సర్వోన్నతముగా అభివృద్ధిని పొందుతున్నది. శత్రుదుర్భేద్యమైనదై , అజేయమైనదైనది. జయ,కీర్తులను కలిగి రాజసుఖములను పొందుచున్నది. నాతో సమానురాలగు అదితిని, అదితి సంతానమును, వారి వృద్ధిని చూచిన నాకు అస్వస్థత కలుగు చున్నది. కలలో కూడా ఆ అదితి వైభవమును చూచినప్పటికినీ  కలిగే బాధకంటే అగ్నిలోనైనూ సుఖమనిపించుచున్నది . ” అని అతి దీనురాలై విలపించినది. ఆమెను చూచి , పరమేష్ఠి పుత్రుడైన దనువు ఓదార్చుతూ , “ ఓ  కళ్యాణి ! నీవు ఇలా దుఃఖిచుట తగదు. పుణ్యకర్మానుచరణ ద్వారానే కోరికలు సాధింపబడగలవు. మహానుభావుడైన నీ భర్త కశ్యప ప్రజాపతి నీ కోరికలను సాధించు మార్గమును చెప్పగలడు .ఆ ప్రజాపతిని నీ సద్గుణములచేత సంతోష పెట్టు. ప్రసన్నుడైన ఆ మహానుభావుడు నీ అభీష్టమును నెరవేర్చగలడు . ” అని ఉపదేశించినాడు.
అఫ్ఫుడామె అట్లే యని అంగీకరించి, తన భర్తయైన కశ్యపప్రజాపతిని సకలోపచారముల ద్వారా సంతోషపరచినది. సంతుష్టుడై కశ్యపుడు ఆమెతో   ‘ ఓ దితి ! నీ అభీష్టమును కోరుకొమ్మనమ’ ని అడిగినాడు. అప్పుడా దితి తన భర్తతో  “ బహుగుణములతో కూడుకొని సర్వలోక విజేత, సర్వలోక నమస్కృతు డగు పుత్రుని ప్రసాదించమని ”  కోరినది . అందులకు కశ్యపుడు పన్నెండు సంవత్సరము లాచరించదగిన వ్రతమును ఉపదేశించి, ’అ వ్రత ఫలసిద్ధి వలన నీ మనోరథము సిద్ధించగల’దని తెలిపినాడు. ఆమె కూడా భర్త అదేశానుసారము భక్తితో ఆ వ్రతమును యథావిధిగా ఆచరించినది. అటు పిదప కశ్యప ప్రజాపతి వలన ఆమె గర్భమును ధరించినది.
అటుపిమ్మట ఒకనాటి ఏకాంతమందున అమెతో కశ్యపప్రజాపతి ” ఓ దేవి ! తపోనిష్ఠులైన మునులు కూడా తమ వ్రతాదులందు కర్మలను ఆచరించుటలో నిర్లక్ష్యము గావింతురు. అందువలన తమ మనోరథములను పొందలేక పోవుచున్నారు. వ్రతదీక్షా నియమములేమనగా – ఉభయ సంధ్యాకాలములందు నిదురించ రాదు . ఆ సమయమునందు నింద్యకార్యములను ఆచరించరాదు , బయటకు వెళ్ళరాదు , వెంట్రుకలను విరబోసుకొని యుండరాదు , అట్టి సంధ్యా కాలములందు అనేక ప్రాణులతోనున్న ప్రదేశమునందు భుజించరాదు. ఆవలించుట, తుమ్ముట అనేవి చేయరాదు. నవ్వునప్పుడు కూడా ముఖముపై ఏదేని అడ్డుగా నుంచుకొనవలెను. అట్టి కాలములందు ఇంటి మధ్య ప్రదేశములందు ఉండరాదు. రోలు,రోకటి,చేట, పీట,(ఆసనము) మొదలైన వాటిని ఎప్పటికినీ దాటి వెళ్లరాదు. ఉత్తరము వైపు తల ఉంచి నిదురించరాదు. ముఖ్యముగా సంధ్యాకాలమునందు అట్లాచరించరాదు. అసత్యము పలుకరాదు. ఇతరుల ఇళ్ళకు వెళ్ళరాదు. పరపురుషుడిని చూడరాదు. ఇట్టి
నియమ బద్ధురాలవై వ్రతమును అచరించినచో, నీకు జగదైశ్వర్యవంతుడగు పుత్రుడు కలుగగలడు. “అని
ఉపదేశించినాడు.
అందులకా దితి అంగీకరించి, ప్రతిజ్ఞ గావించినది. ఆమె ధరించిన గర్భము కూడా మంచి బలిష్టమై యున్నది. ఈ విషయము మయాసురుడు తన మాయ ద్వారా తెలిసికొనినాడు. తన స్నేహితుడైన ఇంద్రుని వద్దకు వెళ్ళి ఈ విషయమును వివరించినాడు. ” అని బ్రహ్మ ఈ కథను తెలుపుతూ ఉండగా మధ్యలో ఈ మాటను విని నారదుడు “నముచి సోదరుడైన మయునికి, నముచి హంతకుడైన ఇంద్రునికి స్నేహము ఎలా కుదిరింది ?” అని అడగగా, అప్పుడు వారి స్నేహాన్ని ఇట్లు తెలిపినాడు.
పూర్వములో నముచి దైత్యకులకు ప్రభువు గా ఉండెడి వాడు. సురాసురులకు జరిగిన యుద్ధమునందు ఇంద్రుని చేతిలో సంహరించబడినాడు. తన సోదరుని సంహారకుని వధింపవలెనని మయుడు ఘోరమైన తపస్సు గావించి, శ్రీమన్నరాయణుని మెప్పించి అనేక వరములను శత్రు భీషణకరమైన మాయను కూడా పొందినాడు. అటుపిమ్మట  నిత్యము అగ్ని బ్రాహ్మణ పూజలను గావించుచు, సత్య దాన పరాయణుడై, ఇంద్రుని జయించుటకు ఎదిరించుఛుచున్నాడు. వాయువు ద్వారా ఈ విషయమును తెలిసికొన్న ఇంద్రుడు మయుని దగ్గరకు బ్రాహ్మణ రూపమున వెళ్ళి “ఓ దితిజాధిపతీ ! నీ దాతృత్వమును గురించి తెలిసి బ్రాహ్మణుడను నీ దగ్గరకు వచ్చినాను. నాకు వరమునిమ్ము.” అని యాచించినాడు. అందులకు మయుడు ఇంద్రుని గుర్తించక బ్రాహ్మణుడేనని నమ్మి,” నీకు కావలిసింది ఏదైననూ ఇచ్చినాను. అది పెద్దదా. లేక చిన్నదా అని విచారించుట తగదు. ” అని అడిగినాడు. అప్పుడు ఇంద్రుడు ’ నీతో స్నేహము కోరివచ్చినాను ’ అని అన్నాడు. అందులకు ఆశ్చర్య పోయిన మయుడు ‘మన ఇరువురికి శత్రుత్వము లేదు కదా ! ’ అని ప్రశ్నించినాడు . అప్పుడు ఇంద్రుడు వర విషయమున మాట తీసుకొని తన సహస్రాక్షరూపమును ధరించినాడు. మయుడు మరల ఆశ్చర్య పోయి, ఇదేమిటని యనగా అప్పుడు ఇంద్రుడు మయుని ఆలింగనము గావించుకొనుచు ఏ విధముగానైన పండితులు తాము సాధించుకొనుదానిని సాధింతురు కదా ! కావున మనమివ్వురము ఇక్కడినుండి మిత్రులము. గడచినదేదో గడిచినది. వదిలి వేయుము.” అని తెలిపినాడు. అప్పటినుండి వారిరువురు ప్రియమిత్రులైనారు. మయుడు ఇంద్రునికి హితైషి యైనాడు. అందువలననే ఇంద్రుని హితముకోరి మయుడు దితి వృత్తాంతమును తెలిపినాడు .
మయుని మాటలను విన్న ఇంద్రుడు ’నేనేమి చేతును ? ‘ అని అడిగినాడు. అందులకు మయుడు తన వద్దనున్న మాయావిద్యను ఇచ్చి , ” మిత్రమా! నీవు అగస్త్యాశ్రమమునకు వెళ్ళు. అక్కడ గర్భిణియైన దితి ఉంటుంది. నీవు కొంతకాలము ఆమెకు సేవ చేస్తూ సరియైన సమయమునకై  ఎదిరి చూడు. సమయము వచ్చిన  పిదప ఆమె గర్భమున ప్రవేశించి, నీ వజ్రాయుధముతో ఆ గర్భమును ముక్కలుగా చేస్తూ సంహరించుము. లేదా నీ వశము అయ్యే విధముగా ఒనరించుము. అందువలన ఇక నీకు భవిష్యత్తులో శత్రు బాధ ఉండదు. ” అని అన్నాడు. ఇంద్రుడు కూడ అందులకు సరే యని అదే విధముగా దితి దగ్గరకు మిక్కిలి వినయమును నటిస్తూ వెళ్ళినాడు. ఏంతో సేవలను గావించినాడు. ఇంద్రుని ఆంతర్యమును గుర్తించని అ దితి కూడ ఆతనిని నమ్మినది.
ఒకనాటి సంధ్యాకాలమున మిక్కిలి నిద్ర వచ్చుటచేత ఉత్తరదిక్కుగా తలను పెట్టి, పరుండినది. అదే సమయము సరియైనదిగా తలంచి. వెంబడే మయుని మాయావిద్య ద్వారా ఇంద్రుడు తన వజ్రాయుధముతో ఆమె గర్భములోనికి ప్రవేశించి, గర్భమును సంహరించ బోయినాడు. అప్పుడు ఆ గర్భమందున్న శిశువు భీతుడై, “ఓసోదర! సోదరుడవైన నన్ను సంహరింతువా? నీవు పరాక్రమవంతుడవు. కదా ! యుద్ధముకంటే భిన్నముగా యుద్ధమునందు కాక మరొకరకముగా సంహరించుట ధర్మవిరుద్ధము కదా ! ఐననూ నేను ఈ గర్భమునుండి వెలివడిన పిదప నాతో యుద్ధము గావించుము. ఇట్లు గర్భమునందు శస్త్రాయుధ విహితుడనగు నన్ను సంహరించుట తగదు. ఆపత్తులోనున్ననూ మహనీయులు అధర్మ కార్యముల నాచరించరు కదా ! నన్న సంహరించిన నీవు విశ్వాసఘాతకుడవు. బాలఘాతకుడవు. బ్రహ్మ ఘాతకుడవు అగుదువు. ఈ చరాచర జగత్తే నీ ఆజ్ఞవలన నడుచుకొను చున్నది. అట్టి నీవు ఇట్లాచరించుట తగునా? శిశువు నైన నా పై దౌర్జన్యమునకు పాల్పడుటకు కారణమేమి? ఈ చర్య అపకీర్తికరమగునే కాని. పౌరుష చిహ్నమగునా? ” అని వివిధరీతుల అభ్యర్తన ద్వారా ఉపదేశమును గావించినాడు.
కాని ఇట్లెన్ని చెప్పిననూ, వినక ఇంద్రుడు తన వజ్రాయుధముతో ఖండించినాడు. లోభగ్రస్తులకు, క్రోధగ్రస్తులకు దయ ఉండదు కదా! అట్లు ఖండించబడిన ఆ గర్భస్థ శిశువు చనిపోక,  ఆ ముక్కలు అనేకులుగా మారి ఆయుధఘాత బాధలు తాళలేక “మేము నీ సోదరులము. విశ్వసింపదగినవారము. మమ్ము చంపవద్దు.” అనినప్పటిని పలుమారులు తన ఆయుధముతో ముక్కలుగా చేసినాడు. ద్వేషముచే బుద్ధినశించిన వారికి లేశమాత్రమైన కరుణ ఉండదు కదా ! . మొదట ఏడు భాగములుగాను, ఆ ఒక్కొక్కటి మరల ఏడేడు భాగములుగాను (7 x 7 = )  కలిసి మొత్తము 49 భాగములుగాను ఐనవి. అట్లు బహుశుభకర రూపములైన ఆ శిశువులు రోదించినవి. వాటి రోదనలు వినలేక ఇంద్రుడు రోదించవద్దు ( మా రుత ) అని పలికినాడు. అప్పటినుండి ఆ శిశువులు తేజో బల గుణ సమేతులైయ్యిరి. అటు పిమ్మట వారు తమ తల్లి ఎవరి ఆశ్రమమునందున్నదో అట్టి అగస్త్యుని వేడుకొనుచూ ” ఓ మహర్షి! మా జనకులు మీకు సోదరులు.  మీ ఇరువురి సఖ్యత మా జనకులు నిరంతరము స్మరింతురు. మాపై కూడా మీకు అమితమైన వాత్సల్యముందని అనుకుంటున్నాము. కాని ఈ ఇంద్రుడు మాకు సోదరుడైననూ ఒక చండాలుని వలె  మమ్ము సంహరించ ప్రవర్తించుతున్నాడు. ” అని వారందరు తమ బాధను తెలియ జేయగా వెంటనే అగస్త్యుడు అక్కడికి వచ్చి, దితికి తెలియజేసినాడు. ఇంద్రుని కూడ ” ఓ ఇంద్రా ! నీ శత్రువులు ఎల్లపుడు నీ పృష్ఠభాగమును చూతురు గా ! యుద్ధమునందు ఎవని పృష్ఠభాగమును శత్రువులు చూతురో అట్టి వానికి అది మరణప్రాయమే కదా ! ” అని శపించినాడు. గర్భవేదన నుభవించుచున్న దితి కూడ క్రోధముతో.. ” స్త్రీలచే అవమానము నొంది రాజ్యభ్రష్ఠుడవవుదువు .” అని శపించినది.
అదేసమయమునకు అక్కడికి కశ్యప ప్రజాపతి వచ్చినాడు. ఆయనకు అగస్త్య మహర్షి విషయమును వివరించినాడు. ఇంద్రుడు కూడ గర్భమునుండి వెలుపలికి వచ్చుటకు భయపడినాడు. ఆ పరిస్థితిని చూసి కశ్యపుడు మిక్కిలి దుఃఖించినాడు. ఇంద్రుని బయటకు రమ్మన్నాడు. “నీవు చేసినపని ఎట్టిది? నిర్మల వంశసంజాతులు ఇటువంటి నీచకార్యములాచరించుటకు మనస్సును కేంద్రీకరించరు.” అని అసహనంగా పలికినాడు.ఇంద్రుడు బయటకు వచ్చి, సిగ్గుతో తలవంచుకొని నిలబడినాడు. వ్యక్తులాచరించిన సదసద్ కర్మలను వారి స్వరూపమే తెలియజేయును. చివరకు మరల ఇంద్రుడే శిరస్సు వంచి , “శ్రేయస్సని తలచి, మీరేమి చెప్పుదురో నిస్సంశయముగా దానిని ఆచరింతున” ని పలికినాడు.
కశ్యపుడు లోకపాలురతో పాటు బ్రహ్మ దగ్గరికి వెళ్ళినాడు. ఆయనకు వృత్తాంతమంతా చెప్పి,  దితికి గర్భశాంతిని ,ఇంద్రునికి నిర్దోషమును మరియు శాపవిమోచనమును , గర్బస్థ శిశువులకు ఆరోగ్యము తోపాటు ఇంద్రునితో మైత్రిని,  విషయములను గురించి అడిగినాడు. అట్లు వినయముతో అడిగిన కశ్యప ప్రజాపతిని చూసి, బ్రహ్మ దేవుడు ” ఓ కశ్యపా ! నీవు ఇంద్రునితో పాటు వసువులతో, లోకపాలకులతో కలసి గౌతమీ నదికి వెళ్ళు. అక్కడ అందరితో కలిసి ఆ నదియందు స్నానమాడి, పరమేశ్వరుని పూజించి కీర్తించు. అందువలన శివానుగ్రహము కలిగినవాడవై , సర్వ శ్రేయస్సులను పొందగలవు. ” అని ఉపదేశించినాడు.
అదే ప్రకారము ఆచరించి, కశ్యపుడు పరమేశ్వరుని అనేక విధములుగా స్తుతించినాడు. ఆర్తుల దుఃఖములను తొలగించుటలో శివుడు, గౌతమీ రెండే కీర్తించబడినవి కదా ! కశ్యపుని స్తోత్రములకు మిక్కిలి సంతసించిన పరమేశ్వరుడు వృషవాహనుడై ప్రత్యక్షమైనాడు. కశ్యపుని మొర వినినాడు. అటు పిమ్మట దితి అగస్త్యులతో ఆ భగవంతుడు ” దితి గర్భమునందున్ననలుబది తొమ్మండుగురు మరుత్తులు సౌభాగ్యవంతులై, యజ్ఞభాగధేయమును , మరియు యజ్ఞములందు ఇంద్రుని కంటే ముందుగా హవిర్భాగమును పొందుదురు. ఇంద్రునితో వీరు సంతోషముతో నుందురు. అదేవిధముగా మరుత్తులతో కలిసిన ఇంద్రుని శత్రువులు జయింపజాలరు. ఓ కశ్యప ! నీ పుత్రులు సర్వకాలములందు విజయమును పొందుదురు. నేటి నుండి సోదరులను వధించువారు వంశనాశనమును , ఆపత్తులను పొందుదురు.” అని అన్నాడు . అగస్త్యునితో ” ఇంద్రుని పై క్రోధము తగ్గించుకొని శాంతించుము” అని అన్నాడు దితితో కూడ” ఐశ్వర్యవిభూషితుడగు పుత్రును ఒకడినే నీవు కోరుకొని దీక్ష వహించితివి. కాని నేడు నీకు శుభ, గుణ, శూర, బలసమన్వితులగు అనేకులైన పుత్రులు కలిగినారు. కావున మనో వ్యథను వదిలి వేయుము.” అని అనునయించినాడు.
అటుపిమ్మట దితి పరమేశ్వరునికి రెండు చేతులు జోడించి, ” ఓ భగవాన్ ! సురపూజిత ! తల్లిదండ్రులకు విశేషించి తల్లికి  పుత్రదర్శనము   శ్రేష్ఠమైనది, ప్రియమైనట్టిది కూడా కదా ! అందులోనూ రూపసంపద, శౌర్యవిక్రమములుగల పుత్రుడు ఒక్కడున్ననూ సంతోషము కలిగిచినప్పుడు అనేకులున్న ఇక చెప్పవలసినదేమున్నది? నీ అనుగ్రహమువలన నా పుత్రులు నిశ్చయముగా విజేతలగుదురు. ఓ దేవా ! నీ అనుగ్రహము కలిగే చోటు , గౌతమి అనుగ్రహము కలిగే చోటు  శుభములను నిస్సంశయముగా కలిగించగలవు. నేను కృతార్థురాలనైతిని. ఐననూ మీరంగీకరించినచో  భక్తితో మీకు ఒక విజ్ఞాపన. స్వామీ ! లోకమున సంతానము కలుగుట దుర్లభము. పుత్రుడు కలిగిన ఆ తల్లి కి కలుగు ఆనందము ఏమని వర్ణింపవచ్చు ? అందునా గుణవంతుడు, దీర్ఘాయుర్వంతుడు, రూపవంతుడు జన్మించిన ఆ తల్లికి స్వర్గలోకముతోనూ బ్రహ్మపదవి తోనూ అవసరమేమున్నది? ఇహ, పరలోకములందు ప్రయోజనములను కోరుకొనువారికి గుణవంతుడైన పుత్రుడు లభించుట అభీష్టకరమైనదే కదా ! అందువలన కల్పాంతమువరకు కూడా ఇట్టి అనుగ్రహమును కలిగించుము” అని కోరినది.
అందులకు పరమేశ్వరుడు ” సంతానము కలుగకపోవుటకు గాని, స్త్రీకి, గాని వంధ్యత్వం కలిగిన గాని కారణము గతజన్మ కృత మహాపాపఫలము. అట్టి దోషమును నివారించుటకు ఈ పుణ్య తీర్థమున స్నానము గావించి నన్నుస్తుతించిన, వారికి పాపము నశించును. మూడు మాసములు స్నాన, దానములు కావించిన పుత్రుని పొందగలరు. పుత్రసంతానము లేనట్టి స్త్రీ ఇక్కడ స్నానము గావించిన పుత్రుని పొందగలదు. ఋతు స్నాతయైన స్త్రీ ఈ గోదావరియందు స్నానమాడినచో పుత్రులనేకులను పొందగలదు.మూడు మాసములందు స్నానము గావించి నన్ను దర్శించుకొని స్తోత్రములతో స్తుతించునో ఆట్టి స్త్రీకి ఇంద్రునితో సమానుడైన పుత్రుడు కలుగగలడు. పితృదోషములచేత పుత్రులుపొందని వారు గాని, ధనాపహార దోషములచేత కూడుకొన్నవారు గాని ఇక్కడ గోదావరియందు నిష్కృతి లభించగలదు. ఇక్కడ స్నానమాచరించి పిండదానము గావించుటచేత యథాశక్తిగా సువర్ణదానము గావించుటచేత పితృదేవతలు సంతోషించగలరు. వారికి పుత్రుడు కలుగగలడు. ఎవరైతే కుదువబెట్టిన వాటిని దుర్బుద్ధితో అపహరింతురో రత్నమాణిక్యాదులను అపహరింతురో పితృదేవతలకు శ్రాద్ధాది కర్మలనాచరించడో అట్టి వారికి సంతానము కలుగదు. వంశవృద్ధి కలుగదు. వారికి ప్రేతగతి కలుగును. కావున అట్టివారు బ్రతికి యున్నప్పడు తీర్థ సేవనాదుల ద్వారా శ్లాఘ్యమైన సంతానము కలుగగలదు. గంగాసంఘమునందు స్నానమాడి, అనాదియూ, అనంతుడునూ, అజరుడు, చిత్సదానంద స్వరూపుడునూ, లింగాత్మకుడైన మహాదేవుడగు సిద్ధేశ్వరుని పూజించినచో, నిత్యం భక్తితో నియమ నిష్ఠలతో నిత్యము ముఖ్యముగా చతుర్దశి,అష్టమీ దివసములందు స్తుతించి, యథాశక్తిగా బ్రాహ్మణులకు భోజనము సువర్ణదానము ఈ గోదావరియందు గావించినచో వారు శతాధిక పుత్రులను పొందుదురు. అటు పిమ్మట సకల మనోవాంఛలను పొంది అంత్యమునందు శివపురమును చేరుదురు . ఎవరైననూ మీరు   ఈ  స్తోత్రము గావించిన ఆరునెలలో వంధ్యయైనప్పటికినీ  నిస్సంశయముగా పుత్రుని పొందగలదు. ” అని వరమిచ్చినాడు.
అప్పటినుండి గోదావరిలోని ఆ తీర్థము ’పుత్రతీర్థము’ గా కీర్తించబడుచున్నది. అక్కడ స్నానదానాదులచేత సర్వాభీష్టములను పొందగలడు.  ఇంద్రునికి మరుత్తులకు కూడ అక్కడ మైత్రీ ఏర్పడుటచేత  ’మిత్రతీర్థము’ గానూ  ఇంద్రునకు నిష్పాపము కలిగినందువలన ’శక్రతీర్థము’ గానూ ,ఇంద్రుడు  ఐంద్రీ (ఇంద్ర సంధమైన) శ్రీని పొందినాడు గావున ’కమలాతీర్థము’ గానూ  చెప్పబడుచున్నది . ఆ ఒక్క తీర్థమే లక్ష తీర్థముల పుణ్యముల నిచ్చునట్టిదిగా కీర్తించబడుచున్నది.



గోదావరి యందు మరొక ప్రసిద్ధమైన తీర్థమొకటి కలదు. దాని పేరు ‘పుత్ర తీర్థం’. అట్టి దాని నామ శ్రవణము చేతనే సమస్త అభీష్టములను పొందగలడు. పూర్వమున దితి , తన పుత్రులు, దనుపుత్రులు కూడా యుద్ధములందు నశించుచుండగా  తన సవితి పుత్రులైన ఆదిత్యులు అభివృద్ధిని పొందుతుండుట గమనించి, మిక్కిలి దుఃఖమును పొందినదై  దనువు దగ్గరికి వెళ్ళినది. ఆయనతో తన దుఃఖానికి కారణాన్ని తెలిపి ,  “ఆర్యా!  ! మన ఇరువురి పుత్రులు నశించుచున్నారు. నేనేమి జేతును? అదితి వంశమును చూడు. ఉన్నతమైనదిగా సర్వోన్నతముగా అభివృద్ధిని పొందుతున్నది. శత్రుదుర్భేద్యమైనదై , అజేయమైనదైనది. జయ,కీర్తులను కలిగి రాజసుఖములను పొందుచున్నది. నాతో సమానురాలగు అదితిని, అదితి సంతానమును, వారి వృద్ధిని చూచిన నాకు అస్వస్థత కలుగు చున్నది. కలలో కూడా ఆ అదితి వైభవమును చూచినప్పటికినీ  కలిగే బాధకంటే అగ్నిలోనైనూ సుఖమనిపించుచున్నది . ” అని అతి దీనురాలై విలపించినది. ఆమెను చూచి , పరమేష్ఠి పుత్రుడైన దనువు ఓదార్చుతూ , “ ఓ  కళ్యాణి ! నీవు ఇలా దుఃఖిచుట తగదు. పుణ్యకర్మానుచరణ ద్వారానే కోరికలు సాధింపబడగలవు. మహానుభావుడైన నీ భర్త కశ్యప ప్రజాపతి నీ కోరికలను సాధించు మార్గమును చెప్పగలడు .ఆ ప్రజాపతిని నీ సద్గుణములచేత సంతోష పెట్టు. ప్రసన్నుడైన ఆ మహానుభావుడు నీ అభీష్టమును నెరవేర్చగలడు . ” అని ఉపదేశించినాడు.
అఫ్ఫుడామె అట్లే యని అంగీకరించి, తన భర్తయైన కశ్యపప్రజాపతిని సకలోపచారముల ద్వారా సంతోషపరచినది. సంతుష్టుడై కశ్యపుడు ఆమెతో   ‘ ఓ దితి ! నీ అభీష్టమును కోరుకొమ్మనమ’ ని అడిగినాడు. అప్పుడా దితి తన భర్తతో  “ బహుగుణములతో కూడుకొని సర్వలోక విజేత, సర్వలోక నమస్కృతు డగు పుత్రుని ప్రసాదించమని ”  కోరినది . అందులకు కశ్యపుడు పన్నెండు సంవత్సరము లాచరించదగిన వ్రతమును ఉపదేశించి, ’అ వ్రత ఫలసిద్ధి వలన నీ మనోరథము సిద్ధించగల’దని తెలిపినాడు. ఆమె కూడా భర్త అదేశానుసారము భక్తితో ఆ వ్రతమును యథావిధిగా ఆచరించినది. అటు పిదప కశ్యప ప్రజాపతి వలన ఆమె గర్భమును ధరించినది.
అటుపిమ్మట ఒకనాటి ఏకాంతమందున అమెతో కశ్యపప్రజాపతి ” ఓ దేవి ! తపోనిష్ఠులైన మునులు కూడా తమ వ్రతాదులందు కర్మలను ఆచరించుటలో నిర్లక్ష్యము గావింతురు. అందువలన తమ మనోరథములను పొందలేక పోవుచున్నారు. వ్రతదీక్షా నియమములేమనగా – ఉభయ సంధ్యాకాలములందు నిదురించ రాదు . ఆ సమయమునందు నింద్యకార్యములను ఆచరించరాదు , బయటకు వెళ్ళరాదు , వెంట్రుకలను విరబోసుకొని యుండరాదు , అట్టి సంధ్యా కాలములందు అనేక ప్రాణులతోనున్న ప్రదేశమునందు భుజించరాదు. ఆవలించుట, తుమ్ముట అనేవి చేయరాదు. నవ్వునప్పుడు కూడా ముఖముపై ఏదేని అడ్డుగా నుంచుకొనవలెను. అట్టి కాలములందు ఇంటి మధ్య ప్రదేశములందు ఉండరాదు. రోలు,రోకటి,చేట, పీట,(ఆసనము) మొదలైన వాటిని ఎప్పటికినీ దాటి వెళ్లరాదు. ఉత్తరము వైపు తల ఉంచి నిదురించరాదు. ముఖ్యముగా సంధ్యాకాలమునందు అట్లాచరించరాదు. అసత్యము పలుకరాదు. ఇతరుల ఇళ్ళకు వెళ్ళరాదు. పరపురుషుడిని చూడరాదు. ఇట్టి
నియమ బద్ధురాలవై వ్రతమును అచరించినచో, నీకు జగదైశ్వర్యవంతుడగు పుత్రుడు కలుగగలడు. “అని
ఉపదేశించినాడు.
అందులకా దితి అంగీకరించి, ప్రతిజ్ఞ గావించినది. ఆమె ధరించిన గర్భము కూడా మంచి బలిష్టమై యున్నది. ఈ విషయము మయాసురుడు తన మాయ ద్వారా తెలిసికొనినాడు. తన స్నేహితుడైన ఇంద్రుని వద్దకు వెళ్ళి ఈ విషయమును వివరించినాడు. ” అని బ్రహ్మ ఈ కథను తెలుపుతూ ఉండగా మధ్యలో ఈ మాటను విని నారదుడు “నముచి సోదరుడైన మయునికి, నముచి హంతకుడైన ఇంద్రునికి స్నేహము ఎలా కుదిరింది ?” అని అడగగా, అప్పుడు వారి స్నేహాన్ని ఇట్లు తెలిపినాడు.
పూర్వములో నముచి దైత్యకులకు ప్రభువు గా ఉండెడి వాడు. సురాసురులకు జరిగిన యుద్ధమునందు ఇంద్రుని చేతిలో సంహరించబడినాడు. తన సోదరుని సంహారకుని వధింపవలెనని మయుడు ఘోరమైన తపస్సు గావించి, శ్రీమన్నరాయణుని మెప్పించి అనేక వరములను శత్రు భీషణకరమైన మాయను కూడా పొందినాడు. అటుపిమ్మట  నిత్యము అగ్ని బ్రాహ్మణ పూజలను గావించుచు, సత్య దాన పరాయణుడై, ఇంద్రుని జయించుటకు ఎదిరించుఛుచున్నాడు. వాయువు ద్వారా ఈ విషయమును తెలిసికొన్న ఇంద్రుడు మయుని దగ్గరకు బ్రాహ్మణ రూపమున వెళ్ళి “ఓ దితిజాధిపతీ ! నీ దాతృత్వమును గురించి తెలిసి బ్రాహ్మణుడను నీ దగ్గరకు వచ్చినాను. నాకు వరమునిమ్ము.” అని యాచించినాడు. అందులకు మయుడు ఇంద్రుని గుర్తించక బ్రాహ్మణుడేనని నమ్మి,” నీకు కావలిసింది ఏదైననూ ఇచ్చినాను. అది పెద్దదా. లేక చిన్నదా అని విచారించుట తగదు. ” అని అడిగినాడు. అప్పుడు ఇంద్రుడు ’ నీతో స్నేహము కోరివచ్చినాను ’ అని అన్నాడు. అందులకు ఆశ్చర్య పోయిన మయుడు ‘మన ఇరువురికి శత్రుత్వము లేదు కదా ! ’ అని ప్రశ్నించినాడు . అప్పుడు ఇంద్రుడు వర విషయమున మాట తీసుకొని తన సహస్రాక్షరూపమును ధరించినాడు. మయుడు మరల ఆశ్చర్య పోయి, ఇదేమిటని యనగా అప్పుడు ఇంద్రుడు మయుని ఆలింగనము గావించుకొనుచు ఏ విధముగానైన పండితులు తాము సాధించుకొనుదానిని సాధింతురు కదా ! కావున మనమివ్వురము ఇక్కడినుండి మిత్రులము. గడచినదేదో గడిచినది. వదిలి వేయుము.” అని తెలిపినాడు. అప్పటినుండి వారిరువురు ప్రియమిత్రులైనారు. మయుడు ఇంద్రునికి హితైషి యైనాడు. అందువలననే ఇంద్రుని హితముకోరి మయుడు దితి వృత్తాంతమును తెలిపినాడు .
మయుని మాటలను విన్న ఇంద్రుడు ’నేనేమి చేతును ? ‘ అని అడిగినాడు. అందులకు మయుడు తన వద్దనున్న మాయావిద్యను ఇచ్చి , ” మిత్రమా! నీవు అగస్త్యాశ్రమమునకు వెళ్ళు. అక్కడ గర్భిణియైన దితి ఉంటుంది. నీవు కొంతకాలము ఆమెకు సేవ చేస్తూ సరియైన సమయమునకై  ఎదిరి చూడు. సమయము వచ్చిన  పిదప ఆమె గర్భమున ప్రవేశించి, నీ వజ్రాయుధముతో ఆ గర్భమును ముక్కలుగా చేస్తూ సంహరించుము. లేదా నీ వశము అయ్యే విధముగా ఒనరించుము. అందువలన ఇక నీకు భవిష్యత్తులో శత్రు బాధ ఉండదు. ” అని అన్నాడు. ఇంద్రుడు కూడ అందులకు సరే యని అదే విధముగా దితి దగ్గరకు మిక్కిలి వినయమును నటిస్తూ వెళ్ళినాడు. ఏంతో సేవలను గావించినాడు. ఇంద్రుని ఆంతర్యమును గుర్తించని అ దితి కూడ ఆతనిని నమ్మినది.
ఒకనాటి సంధ్యాకాలమున మిక్కిలి నిద్ర వచ్చుటచేత ఉత్తరదిక్కుగా తలను పెట్టి, పరుండినది. అదే సమయము సరియైనదిగా తలంచి. వెంబడే మయుని మాయావిద్య ద్వారా ఇంద్రుడు తన వజ్రాయుధముతో ఆమె గర్భములోనికి ప్రవేశించి, గర్భమును సంహరించ బోయినాడు. అప్పుడు ఆ గర్భమందున్న శిశువు భీతుడై, “ఓసోదర! సోదరుడవైన నన్ను సంహరింతువా? నీవు పరాక్రమవంతుడవు. కదా ! యుద్ధముకంటే భిన్నముగా యుద్ధమునందు కాక మరొకరకముగా సంహరించుట ధర్మవిరుద్ధము కదా ! ఐననూ నేను ఈ గర్భమునుండి వెలివడిన పిదప నాతో యుద్ధము గావించుము. ఇట్లు గర్భమునందు శస్త్రాయుధ విహితుడనగు నన్ను సంహరించుట తగదు. ఆపత్తులోనున్ననూ మహనీయులు అధర్మ కార్యముల నాచరించరు కదా ! నన్న సంహరించిన నీవు విశ్వాసఘాతకుడవు. బాలఘాతకుడవు. బ్రహ్మ ఘాతకుడవు అగుదువు. ఈ చరాచర జగత్తే నీ ఆజ్ఞవలన నడుచుకొను చున్నది. అట్టి నీవు ఇట్లాచరించుట తగునా? శిశువు నైన నా పై దౌర్జన్యమునకు పాల్పడుటకు కారణమేమి? ఈ చర్య అపకీర్తికరమగునే కాని. పౌరుష చిహ్నమగునా? ” అని వివిధరీతుల అభ్యర్తన ద్వారా ఉపదేశమును గావించినాడు.
కాని ఇట్లెన్ని చెప్పిననూ, వినక ఇంద్రుడు తన వజ్రాయుధముతో ఖండించినాడు. లోభగ్రస్తులకు, క్రోధగ్రస్తులకు దయ ఉండదు కదా! అట్లు ఖండించబడిన ఆ గర్భస్థ శిశువు చనిపోక,  ఆ ముక్కలు అనేకులుగా మారి ఆయుధఘాత బాధలు తాళలేక “మేము నీ సోదరులము. విశ్వసింపదగినవారము. మమ్ము చంపవద్దు.” అనినప్పటిని పలుమారులు తన ఆయుధముతో ముక్కలుగా చేసినాడు. ద్వేషముచే బుద్ధినశించిన వారికి లేశమాత్రమైన కరుణ ఉండదు కదా ! . మొదట ఏడు భాగములుగాను, ఆ ఒక్కొక్కటి మరల ఏడేడు భాగములుగాను (7 x 7 = )  కలిసి మొత్తము 49 భాగములుగాను ఐనవి. అట్లు బహుశుభకర రూపములైన ఆ శిశువులు రోదించినవి. వాటి రోదనలు వినలేక ఇంద్రుడు రోదించవద్దు ( మా రుత ) అని పలికినాడు. అప్పటినుండి ఆ శిశువులు తేజో బల గుణ సమేతులైయ్యిరి. అటు పిమ్మట వారు తమ తల్లి ఎవరి ఆశ్రమమునందున్నదో అట్టి అగస్త్యుని వేడుకొనుచూ ” ఓ మహర్షి! మా జనకులు మీకు సోదరులు.  మీ ఇరువురి సఖ్యత మా జనకులు నిరంతరము స్మరింతురు. మాపై కూడా మీకు అమితమైన వాత్సల్యముందని అనుకుంటున్నాము. కాని ఈ ఇంద్రుడు మాకు సోదరుడైననూ ఒక చండాలుని వలె  మమ్ము సంహరించ ప్రవర్తించుతున్నాడు. ” అని వారందరు తమ బాధను తెలియ జేయగా వెంటనే అగస్త్యుడు అక్కడికి వచ్చి, దితికి తెలియజేసినాడు. ఇంద్రుని కూడ ” ఓ ఇంద్రా ! నీ శత్రువులు ఎల్లపుడు నీ పృష్ఠభాగమును చూతురు గా ! యుద్ధమునందు ఎవని పృష్ఠభాగమును శత్రువులు చూతురో అట్టి వానికి అది మరణప్రాయమే కదా ! ” అని శపించినాడు. గర్భవేదన నుభవించుచున్న దితి కూడ క్రోధముతో.. ” స్త్రీలచే అవమానము నొంది రాజ్యభ్రష్ఠుడవవుదువు .” అని శపించినది.
అదేసమయమునకు అక్కడికి కశ్యప ప్రజాపతి వచ్చినాడు. ఆయనకు అగస్త్య మహర్షి విషయమును వివరించినాడు. ఇంద్రుడు కూడ గర్భమునుండి వెలుపలికి వచ్చుటకు భయపడినాడు. ఆ పరిస్థితిని చూసి కశ్యపుడు మిక్కిలి దుఃఖించినాడు. ఇంద్రుని బయటకు రమ్మన్నాడు. “నీవు చేసినపని ఎట్టిది? నిర్మల వంశసంజాతులు ఇటువంటి నీచకార్యములాచరించుటకు మనస్సును కేంద్రీకరించరు.” అని అసహనంగా పలికినాడు.ఇంద్రుడు బయటకు వచ్చి, సిగ్గుతో తలవంచుకొని నిలబడినాడు. వ్యక్తులాచరించిన సదసద్ కర్మలను వారి స్వరూపమే తెలియజేయును. చివరకు మరల ఇంద్రుడే శిరస్సు వంచి , “శ్రేయస్సని తలచి, మీరేమి చెప్పుదురో నిస్సంశయముగా దానిని ఆచరింతున” ని పలికినాడు.
కశ్యపుడు లోకపాలురతో పాటు బ్రహ్మ దగ్గరికి వెళ్ళినాడు. ఆయనకు వృత్తాంతమంతా చెప్పి,  దితికి గర్భశాంతిని ,ఇంద్రునికి నిర్దోషమును మరియు శాపవిమోచనమును , గర్బస్థ శిశువులకు ఆరోగ్యము తోపాటు ఇంద్రునితో మైత్రిని,  విషయములను గురించి అడిగినాడు. అట్లు వినయముతో అడిగిన కశ్యప ప్రజాపతిని చూసి, బ్రహ్మ దేవుడు ” ఓ కశ్యపా ! నీవు ఇంద్రునితో పాటు వసువులతో, లోకపాలకులతో కలసి గౌతమీ నదికి వెళ్ళు. అక్కడ అందరితో కలిసి ఆ నదియందు స్నానమాడి, పరమేశ్వరుని పూజించి కీర్తించు. అందువలన శివానుగ్రహము కలిగినవాడవై , సర్వ శ్రేయస్సులను పొందగలవు. ” అని ఉపదేశించినాడు.
అదే ప్రకారము ఆచరించి, కశ్యపుడు పరమేశ్వరుని అనేక విధములుగా స్తుతించినాడు. ఆర్తుల దుఃఖములను తొలగించుటలో శివుడు, గౌతమీ రెండే కీర్తించబడినవి కదా ! కశ్యపుని స్తోత్రములకు మిక్కిలి సంతసించిన పరమేశ్వరుడు వృషవాహనుడై ప్రత్యక్షమైనాడు. కశ్యపుని మొర వినినాడు. అటు పిమ్మట దితి అగస్త్యులతో ఆ భగవంతుడు ” దితి గర్భమునందున్ననలుబది తొమ్మండుగురు మరుత్తులు సౌభాగ్యవంతులై, యజ్ఞభాగధేయమును , మరియు యజ్ఞములందు ఇంద్రుని కంటే ముందుగా హవిర్భాగమును పొందుదురు. ఇంద్రునితో వీరు సంతోషముతో నుందురు. అదేవిధముగా మరుత్తులతో కలిసిన ఇంద్రుని శత్రువులు జయింపజాలరు. ఓ కశ్యప ! నీ పుత్రులు సర్వకాలములందు విజయమును పొందుదురు. నేటి నుండి సోదరులను వధించువారు వంశనాశనమును , ఆపత్తులను పొందుదురు.” అని అన్నాడు . అగస్త్యునితో ” ఇంద్రుని పై క్రోధము తగ్గించుకొని శాంతించుము” అని అన్నాడు దితితో కూడ” ఐశ్వర్యవిభూషితుడగు పుత్రును ఒకడినే నీవు కోరుకొని దీక్ష వహించితివి. కాని నేడు నీకు శుభ, గుణ, శూర, బలసమన్వితులగు అనేకులైన పుత్రులు కలిగినారు. కావున మనో వ్యథను వదిలి వేయుము.” అని అనునయించినాడు.
అటుపిమ్మట దితి పరమేశ్వరునికి రెండు చేతులు జోడించి, ” ఓ భగవాన్ ! సురపూజిత ! తల్లిదండ్రులకు విశేషించి తల్లికి  పుత్రదర్శనము   శ్రేష్ఠమైనది, ప్రియమైనట్టిది కూడా కదా ! అందులోనూ రూపసంపద, శౌర్యవిక్రమములుగల పుత్రుడు ఒక్కడున్ననూ సంతోషము కలిగిచినప్పుడు అనేకులున్న ఇక చెప్పవలసినదేమున్నది? నీ అనుగ్రహమువలన నా పుత్రులు నిశ్చయముగా విజేతలగుదురు. ఓ దేవా ! నీ అనుగ్రహము కలిగే చోటు , గౌతమి అనుగ్రహము కలిగే చోటు  శుభములను నిస్సంశయముగా కలిగించగలవు. నేను కృతార్థురాలనైతిని. ఐననూ మీరంగీకరించినచో  భక్తితో మీకు ఒక విజ్ఞాపన. స్వామీ ! లోకమున సంతానము కలుగుట దుర్లభము. పుత్రుడు కలిగిన ఆ తల్లి కి కలుగు ఆనందము ఏమని వర్ణింపవచ్చు ? అందునా గుణవంతుడు, దీర్ఘాయుర్వంతుడు, రూపవంతుడు జన్మించిన ఆ తల్లికి స్వర్గలోకముతోనూ బ్రహ్మపదవి తోనూ అవసరమేమున్నది? ఇహ, పరలోకములందు ప్రయోజనములను కోరుకొనువారికి గుణవంతుడైన పుత్రుడు లభించుట అభీష్టకరమైనదే కదా ! అందువలన కల్పాంతమువరకు కూడా ఇట్టి అనుగ్రహమును కలిగించుము” అని కోరినది.
అందులకు పరమేశ్వరుడు ” సంతానము కలుగకపోవుటకు గాని, స్త్రీకి, గాని వంధ్యత్వం కలిగిన గాని కారణము గతజన్మ కృత మహాపాపఫలము. అట్టి దోషమును నివారించుటకు ఈ పుణ్య తీర్థమున స్నానము గావించి నన్నుస్తుతించిన, వారికి పాపము నశించును. మూడు మాసములు స్నాన, దానములు కావించిన పుత్రుని పొందగలరు. పుత్రసంతానము లేనట్టి స్త్రీ ఇక్కడ స్నానము గావించిన పుత్రుని పొందగలదు. ఋతు స్నాతయైన స్త్రీ ఈ గోదావరియందు స్నానమాడినచో పుత్రులనేకులను పొందగలదు.మూడు మాసములందు స్నానము గావించి నన్ను దర్శించుకొని స్తోత్రములతో స్తుతించునో ఆట్టి స్త్రీకి ఇంద్రునితో సమానుడైన పుత్రుడు కలుగగలడు. పితృదోషములచేత పుత్రులుపొందని వారు గాని, ధనాపహార దోషములచేత కూడుకొన్నవారు గాని ఇక్కడ గోదావరియందు నిష్కృతి లభించగలదు. ఇక్కడ స్నానమాచరించి పిండదానము గావించుటచేత యథాశక్తిగా సువర్ణదానము గావించుటచేత పితృదేవతలు సంతోషించగలరు. వారికి పుత్రుడు కలుగగలడు. ఎవరైతే కుదువబెట్టిన వాటిని దుర్బుద్ధితో అపహరింతురో రత్నమాణిక్యాదులను అపహరింతురో పితృదేవతలకు శ్రాద్ధాది కర్మలనాచరించడో అట్టి వారికి సంతానము కలుగదు. వంశవృద్ధి కలుగదు. వారికి ప్రేతగతి కలుగును. కావున అట్టివారు బ్రతికి యున్నప్పడు తీర్థ సేవనాదుల ద్వారా శ్లాఘ్యమైన సంతానము కలుగగలదు. గంగాసంఘమునందు స్నానమాడి, అనాదియూ, అనంతుడునూ, అజరుడు, చిత్సదానంద స్వరూపుడునూ, లింగాత్మకుడైన మహాదేవుడగు సిద్ధేశ్వరుని పూజించినచో, నిత్యం భక్తితో నియమ నిష్ఠలతో నిత్యము ముఖ్యముగా చతుర్దశి,అష్టమీ దివసములందు స్తుతించి, యథాశక్తిగా బ్రాహ్మణులకు భోజనము సువర్ణదానము ఈ గోదావరియందు గావించినచో వారు శతాధిక పుత్రులను పొందుదురు. అటు పిమ్మట సకల మనోవాంఛలను పొంది అంత్యమునందు శివపురమును చేరుదురు . ఎవరైననూ మీరు   ఈ  స్తోత్రము గావించిన ఆరునెలలో వంధ్యయైనప్పటికినీ  నిస్సంశయముగా పుత్రుని పొందగలదు. ” అని వరమిచ్చినాడు.
అప్పటినుండి గోదావరిలోని ఆ తీర్థము ’పుత్రతీర్థము’ గా కీర్తించబడుచున్నది. అక్కడ స్నానదానాదులచేత సర్వాభీష్టములను పొందగలడు.  ఇంద్రునికి మరుత్తులకు కూడ అక్కడ మైత్రీ ఏర్పడుటచేత  ’మిత్రతీర్థము’ గానూ  ఇంద్రునకు నిష్పాపము కలిగినందువలన ’శక్రతీర్థము’ గానూ ,ఇంద్రుడు  ఐంద్రీ (ఇంద్ర సంధమైన) శ్రీని పొందినాడు గావున ’కమలాతీర్థము’ గానూ  చెప్పబడుచున్నది . ఆ ఒక్క తీర్థమే లక్ష తీర్థముల పుణ్యముల నిచ్చునట్టిదిగా కీర్తించబడుచున్నది.


రచన: ఉషాబాల గంటి

జాతి సంస్కృతిని కళలు సాహిత్యము, ప్రతిబింబింప జేస్తాయి. కళలే జాతికి జీవనాడులు. ఇలాంటి కళల్లో తెలుగు జానపద సాహిత్య కళారంగాలలో ఒక మహత్తర ప్రక్రియ బుర్రకథ. తెలుగు మాట తెలుగు పాట తెలుగు ఆహార్యం , తెలుగు పలుకుబడి , తెలుగుదనము, మూర్తీభవించిన కథ బుర్రకథ. అంతేకాక దేశ, జాతి సంస్కృతి లోని విశిష్టతను , సామాజిక వ్యవస్తలోని లోపాలను, బహిర్గతం చేసే కళారూపంగా బుర్రకథ ప్రసిద్ధి పొందింది
 
బుర్రకథ చరిత్ర:
 
కథకుని చేతిలో బుర్ర(సొరకాయ) ఆకారంలోఉన్న వాయిద్యం వల్ల దీనికా పేరు వచ్చింది. జాతిలో నిద్రించిన నీతి నిజాయితీలను గుంజి కుదిపి నిద్ర లేపేందుకు బుర్రకథ ఒక మహత్తర సాధనము. బుర్రకథ అనేక జానపద కళారూపాలకు మాతృక యైన యక్షగానం నుంచి వచ్చినదే. బుర్రకధలో నవరసాలూ పలుకుతాయి. ముఖ్యంగా వీర, కరుణ రసాలను మెప్పించే ప్రక్రియ ఇది. ప్రదర్శనా సౌలభ్యాన్ని బట్టి వీరగాధలూ, త్యాగమూర్తుల కథలూ, స్వాతంత్రోద్యమ కథలు ఇతివృత్తాలుగా పేరు గాంచాయి. రాజకీయ ప్రచారము, కుటుంబనియంత్రణ , ప్రజలకు వివిధ విషయాలపై అవగాహన పెంచడం బుర్రకథ ద్వారానే సాధ్యము. శ్రీనాధుని కాలంనాటికే బుర్రకథలు ఉన్నాయనడానికి నిదర్శనము క్రీడాభిరామంలో “ద్రువ తాళంబున వీరగుంభిత ధుం ధుం ధుం కిటత్కార”అను పద్యము. అయినప్పటికి 1942 నాటికి మాత్రమే ఒక పరిణతి చెందిన కళారూపంగా రూపొందింది. యెన్నో ప్రజా ఉద్యమాలకు అండగా నిలిచింది.
 
ప్రదర్శనావిధానము
               బుర్రకథలో ఒక ప్రధాన కథకుడు, ఇద్దరు వంతలు ఉంటారు. ప్రధాన కధకుడు ముఖ్య కథను, వర్ణనలను, నీతిని, వ్యాఖ్యలను, రసవత్తరమైన మాటలు , పాటలూ, పద్యాలతో తాళానికి అనుగుణంగా చెబుతాడు. వీరికి అట పాట మాట బాగా తెలిసి ఉండాలి. వేషధారణ రంగుల అంగరఖా తలపాగా, నడుముగుడ్డ ,ముత్యాలగొలుసు, కాలిగజ్జలతో ఉంటుంది. వంతలలో మొదటివాడు హాస్యగాడు రంగులదుస్తులతో విభూతి రేఖలతో చేతిలో డప్పుతో (దీనినే ఢక్క) అంటారు.  ప్రధాన కధకునికి తోడుగా కధలోని పట్టు నిలబెడుతూ ఏమైనదని ప్రశ్నిస్తూ ఉంటాడు. హాస్యాన్ని పంచుతాడు. పిట్టకథలు చెబుతూ ప్రేక్షకులను ఉర్రూతలూగిస్తాడు. మరొక వంతగాడు హాస్యగాని అతితెలివికి అడ్డుకట్ట వేస్తుంటాడు. కథను, కథనాన్ని అందులోని నీతినీ నొక్కి చెబుతూ అసలుకథ దారి తప్పకుండా చూస్తుంటాడు. ఇతని ఆహార్యం కూడ మొదటి వంతని పోలి ఉంటుంది. రాగ తాళ నృత్యాదులతో ముగ్గురు అలరిస్తారు.`
 
బుర్రకథనే నాజర్ తంబూర కథ అంటూ ఇలా వివరించారు.
 
“సోదర ఆంధ్ర వీరులార || తం ||
జోడు గుమ్మెటలు తాథిమి యనగ
తొడుగ వంతలు ఆడిపాడగా
రాగతాళాధి నృత్యముల తంబూర కథ వినండి
 
ప్రధాన కథకుడు వినరా భారత వీరకుమారా విజయం మనదేరా అనే చరణం సర్వసాధారణం. దీనికి ఇధ్ధరు వంతలు తందానతాన అంటారు.
 
కొన్ని వంతపాటలు :
 
1. తందాన తందాని తందానా
2. భళానంటిభాయి తమ్ముడ-సై భాయె భళానోయె    దాదానా
3.తందాన భాయి దేవనందనానా – తందానితాని.
4. ఓ భారతీయుడా ఓ వీరయోధుడా లేవయ్యా లేచిరావయ్యా.
5. తందాన తుమ్మెదా.
 
విషాదఘట్టాలలో హరిహరీ యని అయ్యో అని వంతలు అనాలి. బుర్రకథలో కథకునికి శృతి వేసే జ్ఞానం, డక్కీలను వాయుంచే తాళజ్ఞానం బాగా ఉండాలి. కథలోని ప్రతి ముగింపూ నోటితోను, గుమ్మెటపైనా మ్రోగించాలి.
 
కొన్నిముక్తాయుంపులు:
 
తకఝంతదంత
తకిట తకిట తక దరికిటదరికిటత
తధిమి తకిటతక ఝంతరికిటతక
తరికిటఝంతరి కిటతకత
తఝంణంతక తకత్ఝం ణంతక తక్కిటతరికిటఝంతరిత
 
ముగింపు బిగింపు ముక్తాయింపు వల్ల కథ వినడానికి ఇంపుగా ఉంటుంది.
కథావస్తువులు :
 
బుర్రకధ
 
బుర్రకథలో దేవతాకథలు, పౌరాణికాలు, జానపదాలు,  రాజకీయాలు చ్రిత్రకారుల ఉద్యమకారుల కథలు, పల్లె పట్టణ సమస్యలు, మొదలైనవి ఉంటాయి. కాలానుగుణంగా ఇతివృత్తంలో మార్పులు వచ్చాయి. సమకాలీన ప్రజాసమస్యలను ఆధారంగా చేసుకుని ఏర్పడిన తొలి ఇతివృత్తం  సుంకర సత్యనారాయణగారి కష్టజీవి. 1940 నించి వీటిని ఎక్కువగా ఉపయోగించుకున్నారు. జమిందారీ వ్యవస్తలోని లోపాలు, భుస్యామ్య వ్యవస్తలోని దురవస్ధలు, వాటి పరిష్కారాలు ఈ కథలలో కనిపిస్తాయి.
ప్రముఖ బుర్రకథ రచయితలు:
 
ప్రజాకవి సుంకర సత్యనారాయణ,  ప్రజాకవి నాజర్, అభినవ పోతన వానమామలై వరదాచార్యులు, కవికుమార మాచిరాజు లక్ష్మీపతీ, జంపన్న, కొసరాజు రాఘవయ్య చౌదరి, రుక్మాభట్ల విదుమౌళి శర్మ, పేరి సుబ్బారావు,  వారణాసి వెంకటనారాయణశాస్త్రి, దంటూరి కృష్ణమూర్తి, నదీరా మున్నగు కవులు ఎన్నో బుర్ర కథలు రచించారు.
 
కొందరు కథకులు : ఆంధ్ర బుర్రకథాపితామహ నాజర్.  ఈయనకు అనేకమంది ఏకలవ్య శిష్యులు ఉన్నారు. వీరు బుర్రకథనే జీవనాధారముగా చేసుకుని బతికారు. వీరి పలనాటి యుధ్ధం, భొబ్బిలి యుధ్ధం బహుళ ప్రాచుర్యం పొంధాయి. ఇంకా జూనియర్ నాజర్, నిట్టల బ్రధ్రర్స్, లక్ష్మికాంత్ మోహన్, పున్నంరాజు భానుమూర్తి, చందన కొటేశ్వరరావు, శిష్టా సాంబశివరావు, పండు, వింజమూరి రామారావు, పేరి సుబ్బారావు, కోటంరాజు, నదీరా మున్నగువారు కొందరు కథకులు. శ్రీమతి భద్రకాళి, శారద, వాణి మున్నగువారు కథకురాండ్రు. కుమ్మరి మాష్టారుగా పేరొందిన దార అప్పలనాయుడు, కాకుమాను సుబ్బారావు కూడా కథకులే.
 
కొందరు వంతలు:  కర్నాట లక్ష్మీనరసయ్య, మిక్కిలినేని రాజబాబు, పండు, నిట్టల శతృఘ్నరావు, నిట్టల హనుమంతరావు, మండలీక కృష్ణ భాస్కర్, డొక్కా అనంత రామమూర్తి, సలాది భాస్కరరావు, నూకల అప్పన్న శాస్త్రి, వి.వి.శర్మ, జన్నాభట్ల రామం, కుసుమ, ఝాన్సీ, తులసి మున్నగువారు కొందరు వంతలు.
బుర్రకథలు – నాజర్:  బుర్రకథల్లో ఇది నిశ్చితంగ నాజర్ యుగము. ప్రాచీన యక్షగాన సాంప్రదాయాలను ప్రాణప్రదంగా కాచుకుంటూ నిజమైన బుర్రకథకు నిర్వచనంగా, నిలువుటద్దముగా తన కథను నిల్పిన ఘనత ఈ సహృదయునికే   దక్కుతుంది. అందుకే బుర్ర కథాప్రపంచం ఈయనకు మొక్కుతుంది.
నాదపితామహా త్యాగరాజు,
కవితాపితామహా అల్లసానిపెద్దన,
హరికథాపితామహ ఆదిభట్ల,
బుర్రకథాపితామహనాజార్.
షేక్ నాజర్ 1920 వ సంవత్స రంలో గుంటూరు జిల్లా, పొన్నకల్లు గ్రామంలో జన్మించారు. పుట్టింది ఇస్లాంలో ఐనా హిందూ పురాణకథలను తన కథలలో చెప్పేవారు. ఆంధ్ర దేశానికి గర్వకారణమై తన నటనతో మెప్పించిన బళ్ళారి రాఘవ ‘భళా నీవంటి ఉత్తమాభిరుచి గల కళాకారులు దేశానికి ఎంతో అవసరం.’ అని అభినందించారు. 1986 రెపబ్లిక్ డే  రోజున రాష్ట్రపతీ భవన్‌లో నాజర్‌కు  ‘ఫద్మశ్రీ’ అవార్డు అందించారు. బుర్రకథకు ఒక చక్కని రూపునిచ్చిన నాజర్ 1997 ఫిబ్రవరి 21న పరమపదించారు.
బుర్రకథ పల్లెపదాలు, వంత హాస్యాలు, బిగువైన కథనాలు, పద్యాలు, పాటలు అన్నిటినీ కలుపుకుని సరదాగా సాగిపోయే ఒక జానపద కళారూపము. పరిమితమైన ఆహార్యంతో ఆడుతూ పాడుతూ, కథ, హాస్యం, రాజకీయమును సంభాళించుకుంటూ జనసామ్యానికి చేరువయిన కథ ఇది.  ప్రసిధ్ధమైన ఈ జానపద కళారూపం ఇవాళ ప్రాచుర్యం కోల్పోతోందంటే తెలుగువారిగా మనం సిగ్గు పడాలి. అరకొరగా మిగిలిన ఈ జానపద కథా కళారూపాన్ని కాపాడుకోవలిసిన భాద్య్తత మనమీధ ఉంది.  ప్రభుత్వం కూడ కళాకారులను కొంతవరకు ప్రొత్సహించాలి.  చేవగల కళలకు, భావాలను పలికించగల గళాలకు మనకు కొదవ లేదు. ప్రొత్సాహం, మీడియా గాలికి తట్టుకునే శక్తి  బుఱ్రకథా కళాకారులకు వస్తే బుర్రకథలు భవిష్యత్తులో మరింత శోభాయమానంగా వర్ధిల్లుతాయని ఆశిద్ధాం.
 
 
రచన: భువనచంద్ర  
 
ఆమె కంట్లోంచి ఓ కన్నీటి బిందువు రాలింది. ప్రపంచంలో వున్న విషాదమంతా ఆ కన్నీటి బిందువులోనే దాగుంది. మళ్లీ మరో చుక్క… ఇంకొకటి.. మరొకటి.. బుగ్గలమీద జారుతుండగా తెలిసింది. కాసేపయ్యాక నదిలో నీరు ఇంకినట్టు కళ్ళల్లో కన్నీరు ‘ఇంకి’పోయింది. కళ్ళు మూసుకుని నిర్లిప్తంగా పడుకుంది. వర్షం వెలిసిన భావన. “ఏ వర్షం? ఇది మనసు వర్షించిన వర్షం.. ఆలోచనల మబ్బులు ‘బాధ’ అనే ముసుగు ధరించి వర్షించిన వర్షం ఇది. అశృవులు మనోజనితాలా? అప్పటిదాకా కంట్లోలేని కన్నీరు ఠక్కున ఎలా ఉబికిందీ? భావతీవ్రత వల్ల ఒళ్ళు వేడెక్కి శరీరంలో ఉండే ‘నీరు’ వ్యాకోచించి కళ్ళల్లోంచి వర్షించిందా? ఏమిటీ పిచ్చి ఆలోచనలు? క్షణం క్రితం వరకూ చెప్పలేని బాధ. ఇప్పుడేమో కన్నీరెలా పుడుతుందన్న పిచ్చిప్రశ్న. అయినా ఇది పిచ్చి ప్రశ్న ఎలా అవుతుందీ? ‘గడ్డి’ ఎలా మొలుస్తుందని సమూలంగా చెప్పే సైన్సు ఉండగా కన్నీటి గురించి ఎందుకు రిసెర్చి చెయ్యకూడదూ? ఓ లేబరేటరీ, పిప్పెట్లు, బ్యూరెట్లు, స్పిరిట్ లాంపూ, లిట్మస్ టేస్టులూ,, అవునూ లిట్మస్ పేపర్‌ని ముంచాలంటే చాలా కన్నీరు కావాలి.. ఎంతమంది దగ్గర్నించి కలెక్టు చేస్తే పిప్పెట్టు నిండును?  బ్లడ్ బ్యాంకులాగా ‘టియర్‌బాంకూ మొదలెట్టాలేమో…   అన్నట్టు ‘టియర్‌గేసు’ ఉండిగా.. దాంతో చాలా కన్నీటిని కలెక్టు చెయ్యొచ్చు. No… టియర్‌గేస్‌తో వచ్చే కన్నీరు స్వచ్చమైనది కాదు. అది కేవలం రసాయనిక చర్య వల్ల వస్తుంది. అసలు సిసలైన కన్నీటినే పరీక్షించాలి. స్వచ్చమైన కన్నీటిలో ఏ పదార్థాలు ఉన్నాయో తెలుసుకోవాలి. అబ్బో…! అదీ కష్టమే! ప్రేమవిఫలమైన వారి కన్నీరు.. కాలు విరిగి ఏడ్చేవాడి కన్నీరు.. పరీక్ష ఫేలై ఏడ్చేవారి కన్నీరూ’ఒకటే’ ఎలా అవుతుందీ? దేని కంపొజిషన్ దానిదే.. అవునూ.. ఇంతకీ నన్ను ఏడ్పించిన “విషయాలు” ఎక్కడికెగిరిపోయాయి.. ఆలోచిస్తూ పడుకుంది. చల్లని నిద్రాదేవి కనులమీద వాలింది. నిద్ర ముంచుకొచ్చింది. ఆమె నిజంగా.. నిద్రపోయింది… ఆమె పేరు.. మిస్ శోభారాణీ.. బియ్యస్సీ
 
**********************

   ఆ కిటికీలోంచి చూస్తే గుడిసెలు కనబడతాయి. అమెరికన్లు కిటికీల్లోంచి చూడ్డానికి అలవాటు పడ్డవాళ్ళు. ‘వ్యూ’ బాగుంటే అద్దె ఎంతిమ్మన్నా ఇస్తారుట. యీ గుడిసెల ‘వ్యూ’ని వాళ్లెలా’రేట్’ చేస్తారో .. ఓ పద్యం రాస్తే??
గుడిసె పక్కన గుడిసె
గుడిసె ముందు గుడిసె
గుడిసె ఎనకన గుడిసె
గుడిసేటి దానా…
అవునూ.. ‘గుడిసేటి’ దంటే అర్ధం ఏమై వుంటుందీ? ఏమో అస్సలు తిట్లకి అర్ధాలెందుకూ? ఉక్రోషం వెళ్లగక్కాలంటే ఊతపదజాలం చాలా కావాలి. సరే.. కిటికీ తీస్తే గుడిసెలు బార్లుగా నానావిధ నిర్మాణాల్తోనూ కనిపిస్తాయి. అప్పుడప్పుడు తడిక చాటున స్నానాలు చేసే అతివలూ కనిపిస్తారు. మాంచి.. రొమాంటిగ్గా వుంటాయా సీన్లు. సాయంత్రం అయేటప్పటికి మొత్తం ‘సీను’మారిపోతుంది. వందలకొద్దీ ‘బుడ్డీ’ దీపాలు వెలుగుతూ వుంటాయి. ఆకాశం నుంచి ‘చీకటి’ ముద్దలు ముద్దలుగా జారి పడుతుంటే, యీ బుడ్డి దీపాలు వీరుల్లా ఆ చీకటి ముద్దల్ని ఖండిస్తూ వుంటాయి. వెలుగూ- చీకట్లు దాగుడుమూతలు భలే వుంటాయి. ఆ పక్కనున్న గుడిసేటివాడు రోజూ తాగొచ్చి పెళ్ళాన్ని తంతూ వుంటాడు. ఆ మాత్రం ‘హన్’గన్నా లేకపోతే మందేసిన ‘మజా’ ఏముంటుంది? వాళ్లావిడ సన్నగా చీపురు పుల్లలా వుంటుంది. నిర్లిప్తంగా జీవిస్తుంది. పగలంతా ఆవిడ కళ్లు ఆబగా లోకాన్ని వెతుకుతుంటాయి. చెత్త కాయితాల్ని బస్తాల్లోకెత్తి అమ్మడం ఆవిడ ప్రొఫెషన్. హాబీ కూడా అదే. ఆవిడ కళ్లకి బంగారం, వెండి, వజ్ర వైఢూర్యం కనిపించవు. కనిపించిన ఆవిడ చలించదు. పేద్ద చిత్తు కాయితాల కట్ట’ కనిపిస్తే చాలు, పరమానందభరితురాలై గభాల్న ‘దాన్ని’ గోనెసంచీలో వేసుకుని సన్నగా నిట్టూరుస్తుంది. నిట్టూర్చడం కూడా ఆవిడ హాబీనే. అసలింతకీ ఆవిడ వొండుకుంటుందో లేదో..! వండితే తినాలి. తింటే ఆ వొంటి మీదున్న ఒక్క చీరా చివికి పోదూ..! అయినా ‘వాడి’కోసం వండక తప్పదు. రాత్రి ఏ పదింటికో వాడొస్తాడు. ఏదేదో వాగుతాడు.. మళ్ళీ తాగుతాడు. తాగి వాగుతాడు. వాగుతూ తాగుతాడు.సడన్‌గా జుట్టూ పట్టుకుని ఆవిడ వీపు మీద ఎడాపెడా గుద్దుతాడు. ‘ఏడుస్తుందేమో’ అని కాసేపు ఆగుతాడు. యీవిడ పొరపాట్న కూడా ఏడవదు. “నీ పని పూర్తయిందిగా. తింటావా?” అన్నట్టు చూస్తుంది. మరుక్షణం వాడి ముందర వడ్డించిన కంచం పెడుతుంది.
“దీన్సిగదరగ.. ఒక్కసారన్నా ఏడిచ్చావదు” అని గొణుక్కుంటూ పెట్టింది తిని తొంగుంటాడు. ఇది రొటీన్. గుడిసెల ‘వ్యూ’ గురించి కదూ? పొద్దున్నే చూస్తే బోలెడన్ని రిక్షాలు గుడిసెల ముందు ‘పార్క్’ చెయ్యబడి వుంటాయి. కొంతమంది పిల్లలు వాటిని తొక్కాలని ఆశగా వాటివైపు చూస్తుంటారు. కొందరు పిల్లలు కేవలం ‘బెల్లు’ల్ని మోగించి ఆనందపడతారు. రాయల్ ప్రొఫెషన్!.. వంశపారంపర్య హక్కుండే ప్రొఫెషనది. హెసిడిటరీ జబ్బుల్లాగా రిక్షాలూ పిల్లలకి సంక్రమిస్తాయి. ‘టీ’కి డబ్బుల్లేని ఆడాళ్లు పిల్లల వీపు వాయిస్తూ ఉంటారు. నోబుల్ ప్రొఫెషన్! దీన్లో వ్యాయామమే గాక ఆరోగ్య రహస్యం కూడా ఉంది. ‘ బాలానాం రోదనం బలం’ అంటారుగా! పెద్దయ్యాక వాళ్లు ‘యాడ్’ ఇవ్వచ్చు. crying is the secret of my energy అని.
గుడిసెల్లో ఉన్నవాళ్లు రేడియో స్విచాన్ చేసి సంగీతాభిరుచిని వ్యక్తం చేస్తే ‘లే’నోళ్ళు పిల్లల రోదన వింటూ ఆనందిస్తారు. తల్లులకి పిల్లల్ని బాదటం హాబీ.. పిల్లలకు ఏడవటం హాబీ. పస్తులుండడం ఆ గుడిసెల్లో పిల్లలకూ, పెద్దలకూ కూడా హాబీనే.. సరే.. ఎప్పుడో గుడిసెల్లోనూ ‘వివాహ మహోత్సవాలు’ జరుగుతై. ఆ రోజంతా గ్రామఫోన్ మోత, చుట్టు పక్కల పెంకుటిళ్ళకీ, మేడలకీ పిచ్చెక్కేంతగా సౌండ్ పెడతారు.
మిసెస్ సుందరీబాయ్ ‘కిటికీ’ ఇంటికొచ్చినప్పుడల్లా విసుక్కుంటూ ఉంటూంది. కిటికీ మూసేస్తుంది కూడా. “వాటె హారిబుల్ వ్యూ యీజ్ దిస్!” అంటూ ముక్కెగరేసి కళ్లు చికిలిస్తుంది. ముక్కు ఎగరెయ్యడం, కనుబొమలు పైకెత్తడం.. కళ్లు చికిలించడం.. ఇంగ్లీషులో విసుక్కోవడం ఆవిడ హాబీ..
ఓసారి ఆవిడొచ్చినప్పుడు ఓ ‘చిరు’ గుడిసెలో పెళ్లి జరిగింది. మరో ‘గుడిసేటి’ కన్య వధువై గుడిసెలపేట కొచ్చింది. మరో గుడేసేటివాడు భార్యని తన్నబోయే హక్కుని పొందాడు. శోభనం రోజునే తన్నకపోవచ్చు. ‘పాత’బడ్డాక మాత్రం తన్నులు తప్పవు. ఆ విషయం గుడిసెల్లో వాళ్లందరికీ తెలుసు. తత్శుభ సందర్భంలో ఎల్లారీశ్వరి ఎలుగెత్తి పాడింది. మిసెస్ సుందరీబాయి ఆనాడు లెక్కలేనన్నిసార్లు ముక్కు చిట్లించీ, వందసార్లు ‘హారిబుల్ నాన్సెన్స్.. న్యూసెన్స్.. షిట్..’వంటి ఆంగ్ల పదప్రయోగాలు చేసీ తన ‘రిగ్రెట్స్’ని బాహాటంగా ప్రదర్శించింది. అవునూ న్యూసెన్స్ అంటే ‘అర్ధమేవిటీ?’ న్యూ.. సెన్స్ అనా? అంటే కొత్త సెన్సనా? అసలు సెన్స్‌కీ సైన్స్‌కీ సంబంధం? ‘న్స్’ అనగా చెప్పుట… ఐ అనగా నేను.. EYE ఐ కూడా ఉందిగా? వాటెవర్. ఎల్లారీశ్వరి ఆనాడు ఎలుగెత్తి పాడటం మానలా.. దాంతో పిచ్చికోపం వచ్చిన సుందరీబాయి చిందులు తొక్కుతూ, చిత్ర విచిత్ర హస్తన్యాస అంగన్యాసాలు చేస్తూ, “ఎందుకో వీళ్లంటే నాకు మాత్రం చికాకు మాధవీరావ్… యీ ముండమోపి పెళ్లికి తోడు ఆ గ్రామఫోన్ రికార్డులొకటీ.. ఎట్లా భరిస్తున్నావో నువ్వు.. నేనైతేనా? వెంటనే పోలీస్ కంప్లయింట్ ఇచ్చేదాన్ని. I mean it… అంది.
సుందరీబాయి తండ్రి సేట్ చమన్‌లాల్. ‘సుందరీ ఫైనాన్స్’ కి అధిపతి..’వడ్డీ వ్యాపారి’ అని వాళ్ల నాన్ననెవరన్నా అంటే సుందరీబాయికి కోపం ముంచుకొస్తుంది. ‘ఫైనాన్సర్’ అనాలంటుంది. సుందరీబాయి భర్త పేరు కిషన్‌చంద్ జరీవాలా.. ‘హీయీజ్ సో క్యూట్’ అని అందరితోనూ జరీవాలా గురించి చెప్తుంది. కానీ తనతో మాత్రం ఎప్పుడూ ‘జరీవాలా’ని వెంట తీసికెళ్లదు. ఆవిడ చిన్నప్పుడు ‘ఆల్సేషన్’ డాగ్ మీద మోజుపడితే ‘డేడి’ అర్జంటుగా ‘ఫ్లైట్’లో తెప్పించాడట. అది మనసులో ఉంచుకుని కాలేజీలో ‘మదన్’ అనే కుర్రాడి మీద మనసు పారేసుకుని తండ్రికి చెపితే ‘ససేమిరా’ అనడమేగాక అర్జంటుగా ‘జరీవాలా’తో పెళ్ళి జరిపించి , “హీ యీజ్ జస్ట్ లైక్ యువర్ డాగ్.. హీ విల్ సింప్లీ ఒబే యూ..” అని నచ్చచెప్పాడు. యీ విషయం అందరితో చెప్పి ‘ మా డేడి చాలా దూరదృష్టితో మా ‘హబ్బీ’ని తెచ్చారు” అని మురుసుకుంటుంది. అన్నట్టు ఆ గుడిసెలముందు పార్కు చెయ్యబడ్డ రిక్షాల్లో మూడోవంతు చమన్‌లాల్‌వే. వీళ్లు ‘రోజువారీ’ అద్దె కడుతుంటారు. ‘రిక్షా’ డబ్బుల్తోనే ఆయన పెంకుటింట్లోంచి మేడలోకి, మేడలోంచి ‘చమన్ మహల్’ లోకి మారాడు.
సుందరీబాయికి రిక్షావాళ్లంటే ఎలర్జీ.
రిక్షావాళ్లకి ‘రిక్షా’లంటే ఎలర్జీ.
రిక్షాలకి రోడ్లంటే ఎలర్జీ.
నిజానికి ఎల్లారీశ్వరి పాటలంటే సుందరీబాయికి ప్రాణం. ‘నువ్వచ్చు జయమాలిని’లా వుంటావని ‘దట్ క్యూట్ ఫెలో’ ఎప్పుడో అన్నాట్ట. అపట్నించీ జయమాలిని పాటల్ని (LRరేగా పాడింది) ‘ఓన్’ చేసుకుంది. అయితే రిక్షావాళ్లు ఆ పాటల్ని ఇవాళ ‘వెధవ’ పెళ్ళిళ్ళలో మోగించటమే ‘సుందరి’కి నచ్చదు.
‘వెన్ విల్ దే లెర్న్?” అని సమాజాన్ని సూటిగా ప్రశ్నించింది కూడా.
“వాళ్ల సంతోషం వాళ్లది” అంటే
“యూ ఆర్ సింప్లీ ఆర్థడాక్స్ మాధవీరావ్” అని ముక్కు చిట్లించింది.
సింప్లీకీ.. ఆర్థడాక్స్‌కీ ఉన్న సంబంధం అమెరికాకీ, ఆస్ట్రేలియాకి ఉన్నంత…
ఒకె  ఒకె.. గుడిసెల ‘వ్యూ’ గురించి కదూ..
ఆ గుడిసెల మధ్యన వంకర టింకర దార్లున్నాయి.. వాటిని ‘సందు’లంటారు..
 
మళ్ళీ కలుద్దాం..
 
 

   ఆ కిటికీలోంచి చూస్తే గుడిసెలు కనబడతాయి. అమెరికన్లు కిటికీల్లోంచి చూడ్డానికి అలవాటు పడ్డవాళ్ళు. ‘వ్యూ’ బాగుంటే అద్దె ఎంతిమ్మన్నా ఇస్తారుట. యీ గుడిసెల ‘వ్యూ’ని వాళ్లెలా’రేట్’ చేస్తారో .. ఓ పద్యం రాస్తే??
గుడిసె పక్కన గుడిసె
గుడిసె ముందు గుడిసె
గుడిసె ఎనకన గుడిసె
గుడిసేటి దానా…
అవునూ.. ‘గుడిసేటి’ దంటే అర్ధం ఏమై వుంటుందీ? ఏమో అస్సలు తిట్లకి అర్ధాలెందుకూ? ఉక్రోషం వెళ్లగక్కాలంటే ఊతపదజాలం చాలా కావాలి. సరే.. కిటికీ తీస్తే గుడిసెలు బార్లుగా నానావిధ నిర్మాణాల్తోనూ కనిపిస్తాయి. అప్పుడప్పుడు తడిక చాటున స్నానాలు చేసే అతివలూ కనిపిస్తారు. మాంచి.. రొమాంటిగ్గా వుంటాయా సీన్లు. సాయంత్రం అయేటప్పటికి మొత్తం ‘సీను’మారిపోతుంది. వందలకొద్దీ ‘బుడ్డీ’ దీపాలు వెలుగుతూ వుంటాయి. ఆకాశం నుంచి ‘చీకటి’ ముద్దలు ముద్దలుగా జారి పడుతుంటే, యీ బుడ్డి దీపాలు వీరుల్లా ఆ చీకటి ముద్దల్ని ఖండిస్తూ వుంటాయి. వెలుగూ- చీకట్లు దాగుడుమూతలు భలే వుంటాయి. ఆ పక్కనున్న గుడిసేటివాడు రోజూ తాగొచ్చి పెళ్ళాన్ని తంతూ వుంటాడు. ఆ మాత్రం ‘హన్’గన్నా లేకపోతే మందేసిన ‘మజా’ ఏముంటుంది? వాళ్లావిడ సన్నగా చీపురు పుల్లలా వుంటుంది. నిర్లిప్తంగా జీవిస్తుంది. పగలంతా ఆవిడ కళ్లు ఆబగా లోకాన్ని వెతుకుతుంటాయి. చెత్త కాయితాల్ని బస్తాల్లోకెత్తి అమ్మడం ఆవిడ ప్రొఫెషన్. హాబీ కూడా అదే. ఆవిడ కళ్లకి బంగారం, వెండి, వజ్ర వైఢూర్యం కనిపించవు. కనిపించిన ఆవిడ చలించదు. పేద్ద చిత్తు కాయితాల కట్ట’ కనిపిస్తే చాలు, పరమానందభరితురాలై గభాల్న ‘దాన్ని’ గోనెసంచీలో వేసుకుని సన్నగా నిట్టూరుస్తుంది. నిట్టూర్చడం కూడా ఆవిడ హాబీనే. అసలింతకీ ఆవిడ వొండుకుంటుందో లేదో..! వండితే తినాలి. తింటే ఆ వొంటి మీదున్న ఒక్క చీరా చివికి పోదూ..! అయినా ‘వాడి’కోసం వండక తప్పదు. రాత్రి ఏ పదింటికో వాడొస్తాడు. ఏదేదో వాగుతాడు.. మళ్ళీ తాగుతాడు. తాగి వాగుతాడు. వాగుతూ తాగుతాడు.సడన్‌గా జుట్టూ పట్టుకుని ఆవిడ వీపు మీద ఎడాపెడా గుద్దుతాడు. ‘ఏడుస్తుందేమో’ అని కాసేపు ఆగుతాడు. యీవిడ పొరపాట్న కూడా ఏడవదు. “నీ పని పూర్తయిందిగా. తింటావా?” అన్నట్టు చూస్తుంది. మరుక్షణం వాడి ముందర వడ్డించిన కంచం పెడుతుంది.
“దీన్సిగదరగ.. ఒక్కసారన్నా ఏడిచ్చావదు” అని గొణుక్కుంటూ పెట్టింది తిని తొంగుంటాడు. ఇది రొటీన్. గుడిసెల ‘వ్యూ’ గురించి కదూ? పొద్దున్నే చూస్తే బోలెడన్ని రిక్షాలు గుడిసెల ముందు ‘పార్క్’ చెయ్యబడి వుంటాయి. కొంతమంది పిల్లలు వాటిని తొక్కాలని ఆశగా వాటివైపు చూస్తుంటారు. కొందరు పిల్లలు కేవలం ‘బెల్లు’ల్ని మోగించి ఆనందపడతారు. రాయల్ ప్రొఫెషన్!.. వంశపారంపర్య హక్కుండే ప్రొఫెషనది. హెసిడిటరీ జబ్బుల్లాగా రిక్షాలూ పిల్లలకి సంక్రమిస్తాయి. ‘టీ’కి డబ్బుల్లేని ఆడాళ్లు పిల్లల వీపు వాయిస్తూ ఉంటారు. నోబుల్ ప్రొఫెషన్! దీన్లో వ్యాయామమే గాక ఆరోగ్య రహస్యం కూడా ఉంది. ‘ బాలానాం రోదనం బలం’ అంటారుగా! పెద్దయ్యాక వాళ్లు ‘యాడ్’ ఇవ్వచ్చు. crying is the secret of my energy అని.
గుడిసెల్లో ఉన్నవాళ్లు రేడియో స్విచాన్ చేసి సంగీతాభిరుచిని వ్యక్తం చేస్తే ‘లే’నోళ్ళు పిల్లల రోదన వింటూ ఆనందిస్తారు. తల్లులకి పిల్లల్ని బాదటం హాబీ.. పిల్లలకు ఏడవటం హాబీ. పస్తులుండడం ఆ గుడిసెల్లో పిల్లలకూ, పెద్దలకూ కూడా హాబీనే.. సరే.. ఎప్పుడో గుడిసెల్లోనూ ‘వివాహ మహోత్సవాలు’ జరుగుతై. ఆ రోజంతా గ్రామఫోన్ మోత, చుట్టు పక్కల పెంకుటిళ్ళకీ, మేడలకీ పిచ్చెక్కేంతగా సౌండ్ పెడతారు.
మిసెస్ సుందరీబాయ్ ‘కిటికీ’ ఇంటికొచ్చినప్పుడల్లా విసుక్కుంటూ ఉంటూంది. కిటికీ మూసేస్తుంది కూడా. “వాటె హారిబుల్ వ్యూ యీజ్ దిస్!” అంటూ ముక్కెగరేసి కళ్లు చికిలిస్తుంది. ముక్కు ఎగరెయ్యడం, కనుబొమలు పైకెత్తడం.. కళ్లు చికిలించడం.. ఇంగ్లీషులో విసుక్కోవడం ఆవిడ హాబీ..
ఓసారి ఆవిడొచ్చినప్పుడు ఓ ‘చిరు’ గుడిసెలో పెళ్లి జరిగింది. మరో ‘గుడిసేటి’ కన్య వధువై గుడిసెలపేట కొచ్చింది. మరో గుడేసేటివాడు భార్యని తన్నబోయే హక్కుని పొందాడు. శోభనం రోజునే తన్నకపోవచ్చు. ‘పాత’బడ్డాక మాత్రం తన్నులు తప్పవు. ఆ విషయం గుడిసెల్లో వాళ్లందరికీ తెలుసు. తత్శుభ సందర్భంలో ఎల్లారీశ్వరి ఎలుగెత్తి పాడింది. మిసెస్ సుందరీబాయి ఆనాడు లెక్కలేనన్నిసార్లు ముక్కు చిట్లించీ, వందసార్లు ‘హారిబుల్ నాన్సెన్స్.. న్యూసెన్స్.. షిట్..’వంటి ఆంగ్ల పదప్రయోగాలు చేసీ తన ‘రిగ్రెట్స్’ని బాహాటంగా ప్రదర్శించింది. అవునూ న్యూసెన్స్ అంటే ‘అర్ధమేవిటీ?’ న్యూ.. సెన్స్ అనా? అంటే కొత్త సెన్సనా? అసలు సెన్స్‌కీ సైన్స్‌కీ సంబంధం? ‘న్స్’ అనగా చెప్పుట… ఐ అనగా నేను.. EYE ఐ కూడా ఉందిగా? వాటెవర్. ఎల్లారీశ్వరి ఆనాడు ఎలుగెత్తి పాడటం మానలా.. దాంతో పిచ్చికోపం వచ్చిన సుందరీబాయి చిందులు తొక్కుతూ, చిత్ర విచిత్ర హస్తన్యాస అంగన్యాసాలు చేస్తూ, “ఎందుకో వీళ్లంటే నాకు మాత్రం చికాకు మాధవీరావ్… యీ ముండమోపి పెళ్లికి తోడు ఆ గ్రామఫోన్ రికార్డులొకటీ.. ఎట్లా భరిస్తున్నావో నువ్వు.. నేనైతేనా? వెంటనే పోలీస్ కంప్లయింట్ ఇచ్చేదాన్ని. I mean it… అంది.
సుందరీబాయి తండ్రి సేట్ చమన్‌లాల్. ‘సుందరీ ఫైనాన్స్’ కి అధిపతి..’వడ్డీ వ్యాపారి’ అని వాళ్ల నాన్ననెవరన్నా అంటే సుందరీబాయికి కోపం ముంచుకొస్తుంది. ‘ఫైనాన్సర్’ అనాలంటుంది. సుందరీబాయి భర్త పేరు కిషన్‌చంద్ జరీవాలా.. ‘హీయీజ్ సో క్యూట్’ అని అందరితోనూ జరీవాలా గురించి చెప్తుంది. కానీ తనతో మాత్రం ఎప్పుడూ ‘జరీవాలా’ని వెంట తీసికెళ్లదు. ఆవిడ చిన్నప్పుడు ‘ఆల్సేషన్’ డాగ్ మీద మోజుపడితే ‘డేడి’ అర్జంటుగా ‘ఫ్లైట్’లో తెప్పించాడట. అది మనసులో ఉంచుకుని కాలేజీలో ‘మదన్’ అనే కుర్రాడి మీద మనసు పారేసుకుని తండ్రికి చెపితే ‘ససేమిరా’ అనడమేగాక అర్జంటుగా ‘జరీవాలా’తో పెళ్ళి జరిపించి , “హీ యీజ్ జస్ట్ లైక్ యువర్ డాగ్.. హీ విల్ సింప్లీ ఒబే యూ..” అని నచ్చచెప్పాడు. యీ విషయం అందరితో చెప్పి ‘ మా డేడి చాలా దూరదృష్టితో మా ‘హబ్బీ’ని తెచ్చారు” అని మురుసుకుంటుంది. అన్నట్టు ఆ గుడిసెలముందు పార్కు చెయ్యబడ్డ రిక్షాల్లో మూడోవంతు చమన్‌లాల్‌వే. వీళ్లు ‘రోజువారీ’ అద్దె కడుతుంటారు. ‘రిక్షా’ డబ్బుల్తోనే ఆయన పెంకుటింట్లోంచి మేడలోకి, మేడలోంచి ‘చమన్ మహల్’ లోకి మారాడు.
సుందరీబాయికి రిక్షావాళ్లంటే ఎలర్జీ.
రిక్షావాళ్లకి ‘రిక్షా’లంటే ఎలర్జీ.
రిక్షాలకి రోడ్లంటే ఎలర్జీ.
నిజానికి ఎల్లారీశ్వరి పాటలంటే సుందరీబాయికి ప్రాణం. ‘నువ్వచ్చు జయమాలిని’లా వుంటావని ‘దట్ క్యూట్ ఫెలో’ ఎప్పుడో అన్నాట్ట. అపట్నించీ జయమాలిని పాటల్ని (LRరేగా పాడింది) ‘ఓన్’ చేసుకుంది. అయితే రిక్షావాళ్లు ఆ పాటల్ని ఇవాళ ‘వెధవ’ పెళ్ళిళ్ళలో మోగించటమే ‘సుందరి’కి నచ్చదు.
‘వెన్ విల్ దే లెర్న్?” అని సమాజాన్ని సూటిగా ప్రశ్నించింది కూడా.
“వాళ్ల సంతోషం వాళ్లది” అంటే
“యూ ఆర్ సింప్లీ ఆర్థడాక్స్ మాధవీరావ్” అని ముక్కు చిట్లించింది.
సింప్లీకీ.. ఆర్థడాక్స్‌కీ ఉన్న సంబంధం అమెరికాకీ, ఆస్ట్రేలియాకి ఉన్నంత…
ఒకె  ఒకె.. గుడిసెల ‘వ్యూ’ గురించి కదూ..
ఆ గుడిసెల మధ్యన వంకర టింకర దార్లున్నాయి.. వాటిని ‘సందు’లంటారు..
 
మళ్ళీ కలుద్దాం..
 
 
 
1. భార్యాభర్తలు – 1 (వెండితెర నవల) 
2.  అమర (నటనా)శిల్పి 
3. విజయగీతాలు – 1 (పాతాళభైరవి)
4.  పదచంద్రిక
5. హ్యూమరధం – 2  
6. వెలుగునీడలు – 1 (వెండితెర నవల)
7. మౌనరాగం – 5 
8. దర్శక, నిర్మాత కె.బి.తిలక్
9. Gausips – గర్భాశయ సమస్యలు – 3
10. అండమాన్ డైరీ – 2
11. మా బాబాయి మాట 
12.అనగనగా బ్నిం కధలు – 8
13. సరిగమలు – గలగలలు -5
14. సంభవం – 9
15. నిన్న నేను ఆత్మహత్య చేసుకున్నాను.
16. కడలి వదిలేసిన కెరటం.
17. ఆదిభట్ల నారాయణదాసు
18. గోదావరీ మాహాత్మ్యము
19. మాయానగరం – 1
 
రచన: విశ్వనాధశర్మ కొరిడె
 
అష్టాదశ పురాణములలోని ఒక్కొక్క పురాణము ఒక్కొక్క విశిష్టతను పుంజుకొన్నది. పురాణములన్నీ శ్రవణపేయములైన కథాత్మకములు కలిగినవి కావు. కొన్ని శాస్త్రములను విశ్లేషించునట్టివి కాగా మరికొన్ని మంత్రములను, వాటి విశిష్టతను, వాటి ఉపదేశ, ఆచరణాది విశేషములు పెర్కొన్నవి.  ఉదాహరణమునకు  గరుడపురాణము ఔషధశాస్త్రమునకు పెద్దపీఠ వేసినది. అగ్ని పురాణము మంత్రశాస్త్రమునకు విజ్ఞానఖని ఐనది . పురాణములన్నీ వ్యాసమహర్షి వ్రాసినట్టుగా అష్టాదశపురాణానాం కర్తా సత్యవతీ సుతః అని పేర్కొనబడినప్పటికినీ తరచి చూస్తే రచయితల బాహుళ్యం , కాలముల భేదములు కూడా కనపడుతున్నవి. కనుక సాహిత్య విమర్షకులు ఏకకర్తృత్వాన్ని అంగీకరిస్తూ లేరు. పురాణాలలో చివరిదిగా గుర్తిఛబడుచున్న
శ్రీమద్ భాగవతం మధురభక్తిమయ కథలసంపుటిగా పేర్కొనవచ్చు. శివపురాణము పరమేశ్వరుని లీలలను తెలిపే శివభక్తి రసాత్మక కథలనిలయం. బ్రహ్మ పురాణము కూడా 246 అధ్యాయములలో  అనేక కథలను తెలుపునట్టిది. ఇందు అధిక భాగము సూర్యవంశ, చంద్ర వంశ రాజులవంశుల కథనములతోపాటు శ్రీ కృష్ణుని వృత్తాంతము. పార్వతీపరమేశ్వరుల పరిణయాది వృత్తాంతములు దశావతారములు మొదలైనవి ప్రధానముగా నుండగా ఇందుప్రధానముగా గోదావరీ మాహాత్మ్యం వరుసగా 70  వ అధ్యాయమునుండి 175 వరకు 106 అధ్యాయములందు చెప్పబడినవి. వాటికి మరల ప్రత్యేకమైన అధ్యాయ సంఖ్యలు ఇవ్వబడినవి. దాదాపుగా  అన్ని అధ్యాయాలలో విడివిడిగా గోదావరీ మాహాత్మ్య కథలు ఉన్నవి. నాకు లభ్యమైనంతవరకు వాటిని అందించే ప్రయత్నం చేస్తాను.
 
 
శ్రీ రామతీర్థము
 
బ్రహ్మహత్యా దోషమును నశింపజేయునట్టి రామతీర్థమను పేరుగల తీర్థ రాజము ఒకటి కలదు. అ తీర్థముయొక్క నామ శ్రవణముచేతనే సర్వ పాపముల నుండి విముక్తుడు కాగలడు. అట్టి దాని గురించి ఒక ఐతిహ్యము కలదు.
పూర్వకాలమున ఇక్ష్వాకు వంశమునందు జన్మించిన  దశరథ మహారాజు  శూరుడు, ధీరుడు, ప్రజ్ఞాశాలి. లోకప్రసిద్ధుడు. తన వంశపరంపరగా వచ్చిన రాజ్యమును ఏలుచున్నట్టి వాడు. ఆయనకు కౌసల్యా , సుమిత్ర , కైకేయి అను ముగ్గురు భార్యలు . ఆ ముగ్గురు కూడ సద్వంశ సంజాతులు , రూపలావణ్యాది లక్షణ లక్షితులు. సద్గుణ సంపన్నులు.
బ్రహ్మర్షి, బ్రహ్మజ్ఞాన తపోనిష్ఠా గరిష్ఠుడైన వశిష్ఠ మహర్షి పురోహితులై ఉపదేశములు ఇచ్చుచుండగా ఆ రాజు రాజ్యము చేయుచుండగా చాతుర్వర్ణ్యములకు ఆధి, వ్యాధి రోగములు గాని, అనావృష్టి , దుర్భిక్షాది ఈతి బాధలు కాని ఉండెడివి కావు. బ్రహ్మచర్యాది చతురాశ్రమవాసులు తమతమ సంతృప్తికరమైన సౌకర్యములను పొందెడివారు.
ఇట్లుండగా అట్టిసమయమున   దేవదానవులకు రాజ్యనిమిత్తమై యుద్ధము జరిగినది. ఒకసారి వారు మరొకసారి వీరు విజయమును పొందెడివారు. అందువలన ముల్లోకములు మిక్కిలి భయముతో నుండెడివి. యుద్ధము మానుమని బ్రహ్మ దేవుడు చెప్పినపటికినీ వారు వినలేదు. ఆ రెండు వర్గములవారు మహావిష్ణువును, పరమేశ్వరునికలిసి వారితో యుద్ధము గురించిచెప్పగా  వారిని చూసి, ఆ దేవాధిదేవతలు ఇరువురు కూడ “ముందు తపస్సుతో బలవంతులు కండి. అటుపిమ్మట యుద్ధము గావించండి.” అని ఉపదేశించినారు. అదేవిధముగా వారు తపస్సునావరించి మరల యుద్ధము జేసిరి కాని విజయము పొందలేక పోయినారు.
అట్టి సమయమున అశరీరవాణి వారితో “ దశరథ మహారాజు ఏ పక్షమున ఉండునో ఆ పక్షమునకు విజయము కలుగును” అని పలికినది . అది విని రెండు పక్షములవారు విడివిడిగా మహారాజు దగ్గరకు కలువడానికి బయలుదేరినారు . దేవతాపక్షపువాడగు వాయువు శీఘ్రముగా మహారాజు దగ్గరకు వెళ్ళి విషయమును చెప్పి,“నీవు మా పక్షమున నుండవలసినదని” కోరినాడు . అందులకు అంగీకరించి , ‘వత్తున’ని ‘నీవు వెళ్ళమ’ని మాట ఇచ్చినాడు. పిమ్మట దైత్యులు కూడ వచ్చినారు కాని వారికి దేవతలకు మాట ఇచ్చినట్లు చెప్పి తిప్పి పంపినాడు. అదే మాటప్రకారము దేవతల పక్షమున దశరథుడు యుద్ధము గావించునప్పుడు తాళలేక నముచి సోదరులైన దైత్యులు దశరథుని రథచక్రపు చీలని భిన్నము గావించినారు. యుద్ధసందోహమునందు దశరథుడు ఆ విషయమును గమనించలేదు. యుద్ధము చూడగోర వచ్చి రథమునందున్న కైకేయిదేవి అట్టి దానిని గమనించి, రాజునకు చెప్పక తానే ఆ చీల ప్రదేశమునందు తన చేతి వేలును ఉంచినది . అటుపిమ్మట కొంత సేపటికి యుద్ధము ముగిసినది . దేవతల పక్షమున విజయము వరించినది. దేవతలచే సన్మానితుడై దశరథుడు తిరిగి అయోధ్యకు బయలు దేరినాడు. మార్గమధ్యలో కైకేయీ సహాయమును గుర్తించి, ఆశ్చర్య పోయి, ఆమెను మూడు వరములను కోరుకొమ్మనమని అడిగినాడు. అఫ్ఫుడా కైకేయి తానిప్పుడు కోరుకొననని చెప్పెను . అందులకు ఆమెకు ఇష్టమైన ఆభరణములను, కానుకలుగా ఇచ్చి వరములను సమయానుకూలముగా కోరుకొమ్మనమని తెలిపినాడు .
ఒకసారి  ఆ మహారాజు వేటకు వెళ్ళినాడు. ( ద్యూత, స్త్రీ, మృగయా, మద్య, వాక్పారుష్య దండ పారుష్య , అర్థదూషణములు అను ) రాజు సప్తవ్యసనములు లేనివాడై యుండాలి అని తెలిసి కూడ ఆయన  విధివశాత్తు వేటకు వెళ్ళినాడు . అక్కడ ఒకచోట పల్లపు ప్రాంతములో నీటిని త్రాగుటకు వచ్చిన మృగములను సంహరించెడివాడు. అదే ప్రకారముగా ఆనాడు కూడ అక్కడికి చేరుకొన్నాడు.
కాని కాలవైపరీత్యము బలీయమైనది. అక్కడికి సమీపములో వృద్ధుడైన వైశ్రవణుడు  అను మహర్షి తన భార్యా పుత్రునితో ఉంటున్నాడు. ( వాల్మీకి రామాయణము ప్రకారము వారు వైశ్యులు) అతడు, అతని భార్యకూడ అంధులు, బధిరులు. (చూడలేరు వినలేరు). అదే సమయానికి వారు తన పుత్రుని పిలిచి అక్కడికి  మేమిరువురము దాహముతో తాళలేక ఉన్నాము. తొందరగా నీరు తీసుకరమ్ము.” అని అన్నారు. తల్లిదండ్రులపట్ల మిక్కిలి భక్తిశ్రద్ధలు గల ఆ పుత్రుడు సరే యని వారికి నమస్కరించి, ఒక కలశమును తీసుకొని రాజున్న నీటి కొలనుకు వెళ్ళినాడు. రాజు అక్కడ ఉన్నట్టి విషయము ఆ బాలునకు తెలియదు. రాజుకూడ ఆ ద్విజకుమారుని రాకను గమనించలేదు. అతడు నీళ్ళ లోనికి దిగి , కలశమును నీట ముంచినాడు.  ఆ సమయమున వచ్చిన శబ్దమును విని , రాజు ఏనుగు వచ్చినదనుకొని తీక్షణబాణములు వేసినాడు. వనగజములైనా రాజులకు సంహారయోగ్యములు కావన్న విషయము ఆయనకు తెలిసిననూ బాణములు వేసినాడు.
మర్మ దేశమునందు గాయపడిన ఆ బ్రహ్మణకుమారుడు ” అనపరాధుడైన బ్రాహ్మణపుత్రుడనైన నాపై బాణము వేసినది ఎవరు?” అని బిగ్గరగా అరువగా ఆ ఆర్తనాదమునకు నిశ్చేష్టుడైన దశరథుడు వెంటనే అక్కడికి చేరుకొన్నాడు. అక్కడ బ్రహ్మతేజస్సు చేత విరాజమానముగా నున్న ఆ ముని కుమారుని చూచి దుఃఖితుడైనాడు. ” ఓ బ్రాహ్మణోత్తమ ! నీవెవ్వరవు? నీ పై బాణము వేసిన నేను బ్రహ్మహత్యా దోషమును పొందినాను. బ్రహ్మ హంతకుడిని చండాలకుడు కూడా స్పృషించరాదు. చూడకూడదు. కదా !  నా పాపమునకు నిష్కృతి లేదా ? ” అని అనగా అప్పుడా బాలుడు ” నా ప్రాణములు పెకిలించబడుతున్నాయి. ఇదంతా పూరజన్మకర్మ ఫలితము. నేను నా గురించి బాధపడ్తూ లేను. కాని నాకు వృద్ధులైన తల్లిదండ్రులున్నారు. అంధులైన వారిరువురికి శుశ్రూషచేయువారు లేరే ! నేను లేక వారిరువురు ఎట్లు బ్రతుకగలరు? అనియే నా బాధ . వారిరువురి సేవను కోల్పోతున్నాను.  ఐనా భగవంతుడు  ఎటువంటి పని చేసినాడు?  సరే ఐనప్పటికినీ ఓ రాజా ! నీవు తొందరగా ఈ కలశములో నీరు తీసుకొని మా జననీ జనకులు ఇవ్వవలసినది. వారు దాహంతో అల్లాడుతున్నారు. వారి ప్రాణములను కాపాడవలసినది. ” అని కోరినాడు. ఈ విధముగా పలుకుతున్నంతలోనే ఆ బాలుని ప్రాణములు గాలిలో కలిసి పోయినవి.
రాజు వెంటనే తన ధనుర్ బాణములను వదిలి కలశమున నీటిని తీసుకొని ఆ వృద్ధదంపతులదగ్గరికి వెళ్ళినాడు. తమ కుమారుని రాక ఆలస్యమునకు తాళలేక వారు పలు పర్యాయములు కీడును శంకించుతూ దుఃఖితులై యుండగా కాళ్ళ చప్పుళ్ళకు తమ కుమారుడే అని తలంచి సంతసించినారు. ఆలస్యానికి గురించి  పలుప్రశ్నలు వేసినారు. మహారాజు జవాబు ఇవ్వక పోయేసరికి వారికి అనుమానము వచ్చి జవాబివ్వనిచో జలపానము చేయమని భీష్మించుక కూర్చొనేసరికి వారికి దశరథుడు జరిగిన సంఘటన చెప్పినాడు.
అది వినగానే ఆ దంపతులు హఠాత్తుగా క్రిందపడి దుఃఖించినారు .  రాజు వారిని సమీపించగా”బ్రహ్మహత్యా దోషముగల నిన్ను మేము తాకరాదు. నీకు ఎప్పటికినీ పాపనివృత్తి లేదు.” అని నివారించినారు . తోవ చూపించగా వారు పుత్రుని శవముదగ్గరకు వెళ్ళి ఆ శవమును స్పృశించి మిక్కిలి విలపించుతూ “నీవు కూడా మావలె పుత్రవియోగము తాళలేక ప్రాణములను వదిలెదవు ” అని శపించుతూ , వారిరువురు ఆ శవముపైననే ప్రాణములను వదిలినారు.  రాజు వారందరికి అంతిమసంస్కారములు గావించి తన భవనమునకు వెళ్ళినాడు.
అటుపిమ్మట మహారాజు వశిష్ఠ మహర్షికి చెప్పగా ఆయన కూడ ఆ పాప నిష్కృతికై పలు విధములుగా ఆలోచించి, మహారాజుతో అనేకమహర్షుల ఆధ్వర్యమున అశ్వమేధ యాగమును గావింపజేసినాడు. అట్టి యాగము పూర్తి ఐనంతలోనే అశరీరవాణి “దశరథుని శరీరము పవిత్రమైనది . యథా ప్రకారముగా వ్యవహరించగలడు.  ఆతనికి పుత్రులు కలుగగలరు. జ్యేష్ఠ పుత్రుని పుణ్య ప్రభావమువలన భవిష్యత్తులో నిష్పాపుడు కాగలడు. ” అని పలికినది.
అటు పిమ్మట చాలా రోజులకు ఋష్యశృంగ మహర్షి  ప్రభావమువలన , దేవతల కార్యసిద్ధికొరకు  దేవతలతో సమానులైన నలుగురు పుత్రులు కలిగినారు. కౌసల్యయందు శ్రీరాముడు, సుమిత్రయందు లక్ష్మణ , శత్రుఘ్నలు , కైకేయి యందు భరతుడు జన్మించినారు. వారు పెరిగి పెద్దవారైనారు, వశిష్ఠాదులవద్ద సకల విద్యాపారంగతులైనారు. విశ్వామిత్రమహర్షి యాగ రక్షణమునకు బాలులను పంపమని  కోరగా ముందు అంగీకరించక పోయినప్పటికినీ వశిష్ఠ మహర్షి ఉపదేశము మేరకు దశరథుడు విశ్వామిత్రుని వెంబడి రామలక్ష్మణులను పంపినాడు. విశ్వామహర్షి కూడా  సంతసించి, వారికి అనేకమైన దివ్యమైన శస్రాస్త్రవిద్యలను వారికి ఉపదేశించినాడు. అట్టి శస్త్రవిద్యలతో వారు యాగ రక్షణ గావించినారు,
యాగరక్షణ ముగిసిన పిదప ఆ మహర్షి రామలక్ష్మణులతో జనకమహారాజును చూడ వెళ్ళినాడు. అక్కడ విశ్వామిత్రుని ఆజ్ఞమేరకు వారిరువురు బాలలు తమ విలువిద్య యొక్క  చిత్రమైన ప్రదర్శనముతో వారందరిని అబ్బురపరిచినారు. అట్టిదానికి మిక్కిలి సంతోషించిన జనకమహారాజు లక్శ్మీస్వరూపిణీ, అయోనిజయగు తన కూతురు  సీతాదేవిని రామునకు ఇచ్చినాడు, అట్లే లక్ష్మణ, భరత, శత్రుఘ్నులకు కూడా తమ కూతురులను ఇచ్చి అందరికి దశరథ సమక్షములో వివాహము గావించినాడు.
అటు పిమ్మట చాలా కాలమునకు రాజు ప్రజల కోరికతో గురువుల అనుమతితో శ్రీరామునకు రాజ్యమునివ్వ గోరగా మంథర ప్రోద్బలమువలన కైకేయి అందులకు అడ్డుపడి, రాముని వనవాసమునకు వెళ్ళునట్లు చేసినది. రాముడు కూడ తన తండ్రిని సత్యవాక్యపాలకునిగా గావింపజేయ గోరి, సీతా లక్ష్మణులతో పాటు వనములకువెళ్ళెను. దశరథుడు కూడా భరతునికి రాజ్యమునివ్వలేదు. దశరధుడు వనములకు వెళ్ళిన వారిని తలచుకొంటూ బ్రాహ్మణ శాపమును కూడా స్మరించుకొనుచూ ప్రాణములను వదిలినాడు.
తాను గావించిన పరిపాకముల వలన ఆ దశరథ మాహారాజు యమ లోకమునకు తీసుకపోబడినాడు. అక్కడ తామిస్రాది అనేక నరకములందు విభిన్న భయంకర యమయాతనములు విధించబడినవి.
ఇంతలో సీతా రామలక్ష్మణులు వనవాసము గావించుచు కొంతకాలము చిత్రకూటమునందు కొంతకాలము గడపి. అక్కడ నుండి దండకావనమునకు చేరుకొన్నారు . అక్కడ సంచరించుచూ ఒకసారి గౌతమీ నదికి ఐదు యోజనముల దూరములో చేరుకొన్నారు. అట్టి సమయమున యమరాజు తన కింకరులను పిలిచి, ” శ్రీరాముడు గోదావరీ సమీపమునకు  చేరుకొన్నాడు. ఆయన గోదావరికి ఐదు యోజనాల పరిసర ప్రాంతములో  ఉన్నంతవరకు ఆతని తండ్రియైన దశరథుని నరకబాధను కలిగించవద్దు. పరమేశునితో కలిసిన పరాశక్తిగా గోదావరిని చెప్పుదురు. కావున త్రిమూర్త్యాది సమస్త దేవతలకు అర్చ్యనీయురాలు. ఎవరైననూ గౌతముని అగౌరవించనిచో వారు నిష్కృతి లేని పాపమున పడుదురు. పాపాత్ముని కుమారుడైననూ నిరంతరము ఆ దేవిని స్మరించినచో, ఆతని తండ్రి ఐన పాపాత్ముడు కూడ అనంత ఘోర పాపముల నుండి విముక్తుడగును. ఆ నది సమీపమున పుత్రుడున్నచో తండ్రిని నరకయాతన గావించుట ఎవరితరము కాదు.  ” అని ఆదేశించుచూ పలికినాడు. అదేవిధముగా దశరథునకు యమబాధలు నిలిపివేయబడినవి.
వారు దశరథుని  ఘోర నరకముల నుండి ఉద్ధరించుతూ “ఉత్తముడైన పుత్రుని పొందినందులకు నీవు ధన్యుడవు. అట్టి పుత్రుని వలన తండ్రికి ఇహ, పరలోకములందు కూడ సౌఖ్యమే కదా ! భాగ్యశాలివైన నీవు తప్ప అట్టి పుత్రుని మరెవరు పొందగలరు ?”  అని పొగిడినారు. మహారాజునకు జరిగిన విషయము ఏమిటో అర్థం కాలేదు . విషయమేమిటని వారిని అడిగినాడు. అప్పుడు వారిలోని ఒక కింకరుడు ఒకడు ” వేదశాస్త్రాలలో నున్న అతి రహస్యమైన విషయము ఈ రోజు నీ పుత్రుని వలన మేము తెలిసికోగలుగుతున్నాము. నీ పుత్రుడు రాముడు భార్యా, సోదరులతో పాటు గౌతమీ పరిసర ప్రాంతమునకు వచ్చినాడని నీవు ఈ నరకమునుండి ఉద్ధరింపబడినావు . వారు ఆ ప్రాంతమున ఉన్నంతవరకు నీకు నరక బాధలు నిలిపివేయబడును.  ఒకవేళ వారు ఆ పవిత్ర గోదావరీతీరాన నిన్ను స్మరించినవారై, స్నానమాచరించి , పిండాదికములు అర్పించినచో నీవు సర్వపాప విముక్తుడవై స్వర్గమును చేరుదువు. ” అని వివరించినాడు.
అది విని సంతోషించిన దశరథుడు ” అటులైన నాకు అనుమతించిన నేను అక్కడికి వెళ్ళి మీ మాటలను వారిరువురికి చెప్పెదను. నా విముక్తికై అనుజ్ఞ నిచ్చి నాకు సహాయపడగలరు” అని వారిని కోరినాడు. అందులకు వారు రాజు పట్ల దయతో అంగీకరించగా రాజు తన పుత్రులున్న గౌతమీసమీపమునకు వెళ్ళినాడు. కాని పాపాత్ములు పొందదగిన భయంకర యాతనా శరీరమును చూచుకొనుచూ , తమ పాపకర్మను తలంచుకొనుచూ మిక్కిలి బాధపడుచున్నవాడై అక్కడికి చేరుకున్నాడు .
అదే సమయానికి సీతారామలక్ష్మణులు కూడా గోదావరీ తటమునకు వెళ్ళినారు. యథావిధిగా స్నానమాడినారు. కాని వారికి అక్కడ తినుటకు ఏమియునూ దొరకలేదు. ఆకలితో నున్న లక్ష్మణుడు “తినుటకు ఏమియునూ దొరకుట లేదు. ఆకలితో నున్నాము ఏమి చేయుదుము?” అని అన్నను అడిగినాడు. అప్పుడు రామచంద్రుడు “సోదరా ! మనమాచరించిన కర్మానుసారముగా మనకు ఫలితము దక్కగలదు. మనము బ్రాహ్మణ భోజనము గావింపలేదు . ఎవరైతే బ్రాహ్మణులకు భోజనము పెట్టరో, వారిని పూజించరో. పెట్టిన భొజనము కూడా అవమానమును కలిగించుతూ పెట్టుదురో వారికి భొజనము దొరకక ఆకలితో అలమటింతురు . అందువలన మనకు భోజనము దొరకలేదు. కావున మనము దేవతాభ్యర్చన గావించి, అగ్నికి హవనము గావించిన , సమయానుకూలముగా విధి మనకు భోజనము కల్పించగలదు . ”
ఇట్లు వారిరువురు కర్మసంచయఫలితములను గురించి ఆలోచించుతూ మాట్లాడుతున్నంతలోనే దశరథుడు పిశాచరూపములో అక్కడికి చేరుకొన్నాడు.  లక్ష్మణుడు తండ్రిని చూచి కూడ గుర్తుపట్టక కోపముగా ధనస్సును ఎక్కుపెట్టి, “ఓరి ! నీవు దానవుడవో రక్కసుడవో గాని ఆగుమక్కడనే. దగ్గరికి వచ్చిన నిన్ను సంహరింతును. ఇక్కడ ధర్మపరాయణుడు, సత్యసంధుడు, గురుభక్తిపరాయణుడు, దేవ,బ్రాహ్మణ సేవానిరతుడు ముల్లోకరక్షకుడునూ ఐన దశరథాత్మజుడగు శ్రీ రాముడు ఉన్నాడు. నీవంటి పాపాత్ములకు ఇక్కడికి ప్రవేశము లేదు. వెళ్ళు . లేదా నీ ప్రాణములను నేను అంతమొందింతును . ” అని హెచ్చరించినాడు.
అప్పుడా దశరథుడు వారితో ” పుత్రులారా ! నేను దశరథుడను . మీ జనకుడను . మూడు బ్రహ్మహత్యా దోషములవలన నరకమునందు పడి ఈ విధమైన శరీరముద్వారా నరక బాధలను అనుభవించుతున్నాను.”అని తన పాప వృత్తంతమును వివరించినాడు. తండ్రిని గుర్తించి, ఆయనకు సాష్టాంగంగా నమస్కరించుతూ వారు ఆయన వృత్తాంతమును విని , మిక్కిలి దుఃఖితులై మూర్ఛను పొందినారు . చివరకు సీతాదేవి వారిని ఓదారుస్తూ  రామునితో ” నాథా!  మీవంటి వారు ఇట్లు దుఃఖించ తగదు. ఇది దైవికమైననూ, మానుషమైననూ ప్రతీకారము గావించుట గురించి ఆలోచించవలెను. మూడు బ్రహ్మహత్యాదోషములలో హత్యగావించబడిన విప్రకుమార హత్యాదోష పాపమును మొదట నాకివ్వనిమ్ము. మిగిలిన రెండిటిల్లో మీరిరువురు తలా ఒకొటిని తీసుకొనండి. ” అని ధర్మయుతమైన మార్గమును తెలిపినది. అందులకు వారిరువురు కూడా అంగీకరించినారు.
అప్పుడు దశరథుడు సీతతో ” సీత ! నీవు బ్రహ్మతత్వజ్ఞుడైన జనకరాజ పుత్రికవు. అయోనిజవు. ధర్మస్వరూపుడైన రాముని ధర్మపత్నివి కావున యుక్తి యుక్తముగా మాట్లాడుచున్నావు. ఐననూ, నా విషయములో అంతగా శ్రమ పడవలసిన పని లేదు. ఈ గోదావరియందు స్నానదానములు గావించుట చేతనూ, పిండ నిర్వాపణము ద్వారా  బ్రహ్మహత్యా దోషముల మూడింటినుండి విముక్తుడను కాగలను. గోదావరియొక్క అనుగ్రహము చేత దుర్లభమైనదేమున్నది?”అని పలికినాడు .
ఆ మాటలకు రాముడు అంగీకరించి సిద్ధపడుచుండగా అక్కడ భక్ష్య భోజ్యపదార్థములు ఏవి కనపడనందున లక్ష్మణుడు ఇంగుదీ ఫలములను తెచ్చినాడు.
ఆ ఇంగుదీ ఫలముల పిండిముద్దతో పిండప్రదానము చేయబోవుచూ మిక్కిలి దుఃఖించినాడు. అంతలో అశరీరవాణి ” ఓ రామ ! ధర్మనిరతుడవైన నీవు ఈ విధముగా దుఃఖించకూడదు. ధనప్రాగల్భముతో చేసిన వ్యక్తి పాపి యగును. శ్రాద్ధమును చేయుగోరు వ్యక్తి ఏ అన్నమును స్వీకరిస్తున్నాడో , అదే అన్నమును పితృదేవతలు కూడ గ్రహింతురు . అని శాస్త్రములలో చెప్పబడుతున్నది కదా ! అందువలన శ్రద్ధయే ప్రధానము. ” అని పలికినది.
ఓదార్పు పొందిన ఆ రామచంద్రుడు అదే విధముగా పిండప్రదానము చేయుచూ , పిండమును భూమిపై నుంచినంతనే అక్కడ దశరథుడు కనబడలేదు. అక్కడ ఆయన శవము మాత్రమే కనబడినది. ఆ వెంఠనే  అనేక విమానములలో లోకపాలకులు , రుద్రులు , ఆదిత్యులు , అశ్వినీదేవతలు చేరుకున్నారు. వారి మధ్యన దశరథుడు దివ్యరూపమును ధరించి, కిన్నెరులచేత కీర్తించబడుచు, మిక్కిలి ప్రకాశమానుడై  యున్నాడు. ఆ దేవతాగణమును గని రాముడు చేతులు జోడించి నమస్కరించినాడు. కాని వారి మధ్యనున్న తన తండ్రిని గుర్తించక ‘ మా తండ్రి దశరథమహారాజు కనబడుట లేదు. ఎక్కడున్నాడు? ’ అని వారిని అడిగినాడు. అప్పుడు అశరీరవాణి ” రామ ! మీ పితృపాదులు సమస్త బ్రహ్మహత్యాది దోషములనుండి విముక్తుడైనాడు . దేవతలందరితో పాటు ఆ విమానాన్ని అధిరోహించినాడు. చూడుము. ” అని పలికినది .
ఆ తరువాత దేవతలు కూడ శ్రీ రామునితో ” ఓ రామా ! నీవు ధన్యుడవైనావు. కృతకృత్యుడవైనావు. గౌతమీ తీరమునందు నీవు చేసిన పుణ్యకర్మల ద్వారా మీ జనకుడైన దశరథుడు స్వర్గమును చేరుకుంటున్నాడు. ఏ వ్యక్తియైతే తన కర్మలద్వారా తమ పితృవర్గములను ఉద్ధరించునో, అట్టివాడు ధన్యుడు. ఆట్టి ధన్యుని చేత ఈ భువనత్రయము అలంకరించబడుచున్నది.” అని ప్రశంసించినారు. దశరథుడు కూడ ” ఓ పుత్రా!  నీ కర్మాచరణ ద్వారా నేను తరించబడినాను. నేను కృతకృత్యుడనైనాను. ఏ పుత్రుడైతే తన పితృవర్గమును తరింపజేయునో, అట్టి పుత్రుడు ధన్యుడు.” అని ఆనందముతో పలికినాడు .
అది విని దేవతలతో రాముడు “ఓ దేవతలారా ! పరమపూజ్యుడైన మా జనకుల విషయమున చేయదగిన కార్యములు ఇంకా ఏమున్నవి ?  ” అని అడిగినాడు. అప్పుడు దేవతలు “మహావీర ! గంగతో సమానమైనట్టిది గంగ ( నది) కాని , నీతో సమానుడైన పుత్రుడు కాని , శివునితో సమానుడైన దేవుడు కాని తారకమంత్రముతో సమానమైన మంత్రము కాని లేవు. నీవు పితృలకు చేయదగినదంతయునూ చేసియున్నావు. పుత్రుడవైన నీ చేత పితరులు తరించబడినారు. కావున నీవు స్వేచ్ఛగా నుండవచ్చు.” అని పలికిరి. అట్లు దేవతల ద్వారా  ఆ గోదావరీ మాహాత్మ్యము విని విస్మితుడై మిక్కిలి సంతోషముతో “అహో ఈ గంగా ప్రభావము. ముల్లోకము నందు సాటిలేనట్టిది. త్రిలోకపావనమైన ఈ గంగను మేము చూసి ధన్యులమైతిమి.” అని అక్కడ గౌతమీ సైకతముతో మహేశ్వరుని ప్రతిష్ఠించి , భక్తిపూర్వకముగా పూజించినాడు. బహువిధములుగా స్తుతించినాడు .
సంతుష్టుడైన పరమేశ్వరుడు ప్రత్యక్షమై వరము కోరుకొమ్మనెను. అందులకు రాముడు” భక్తితో నిన్ను ఎవరైతే స్తుతింతురో వారు కార్యసిద్ధులను పొందవలెను. నరకమున పడినవారు తమ పుత్రులు గావించిన పిండ ప్రదానముచేత నరకమును వీడి స్వర్గమును చేరుకొనవలెను. ఈ గోదావరియందు స్నానమాత్రము చేతనే తమ పుట్టుకనుండి త్రికరణముల ద్వారా గావించిన పాపములన్ని నశించవలెను. ఇక్కడ ఎవరైతే యాచకులకు భక్తితో అణు పరిమాణమైన దానమును జేసిన వారికి అక్షయమైన ఫలితము కలుగవలెను.” అని కోరినాడు. భగవంతుడు మహేశ్వరుడు కూడా అందుకు తథాస్తు అని ఆశీర్వదించి అదృశ్యమైనాడు. దేవతలు కూడా తమ తమ లోకములకు వెళ్ళినారు.
అప్పటినుండి ఆ తీరము రామతీర్థముగా ప్రసిద్ధమును పొంది స్నాన,దాన,పూజా పితృ కర్మల నాచరించువారి సమస్త పాపములను నశింపజేయుచూ సర్వాభీష్టములను నెరవేరజేయుచున్నది .

రచన: ఉషాబాల గంటి

“రససిద్ధులైన సంగీత సాహిత్య కళాకోవిదుల యశః కాయమునకు జరామరణముల భయము లేదన్నది బుధోక్తి. ఈ విషయం నారాయణదాసుగారి జీవితం వల్ల మనకు అర్థమవుతుంది. ఈ పుంభావ సరస్వతి చలువ వల్లనే ఈ నాటికీ హరికధలు శారదాపీఠములై విలసిల్లుచున్నవి. దాసుగారు పుట్టేవరకు హరికధలను ఆశ్రయించి హరిదాసులు జీవించారనవచ్చు. నారాయణదాసుగారు గజ్జ కట్టి హరిదాసు అయిన తరువాత హరికధలే ఆయన్ను ఆశ్రయించి అందమైన రూపును దిద్దుకుని నిలబడ్డాయన్న మాట నిజం.
పేరూరు ద్రావిడ దంపతులైన నరసమాంబ, వెంకట చయనులుగార్లు  నారాయణదాసుగారి తల్లిదండ్రులు. అయితే ఆయన జన్మభూమి విజయనగరం సమీపంలోని అజ్జాడ. ప్రకృతి ఒడిలోనే ఆయన అన్ని విద్యలూ అభ్యసించారు. ఈయన నృత్య, గీత వాద్యములలో నిధి. గాత్రంలోనూ, వీణలోను దిట్ట. సంస్కృతాంద్ర, పారశీ, ఆంద్ర భాషలలో అవసరమైన అన్ని కళలలోనూ ఆరితేరిన విద్వన్మణి. ఈయనను గురించి చెళ్ళపిళ్ళవారు ఇలా అన్నారు.
గీ!!         “ఆది భట్టీ తడయ్యేను హరికధలకు
ఆది భట్టీ తడయ్యే గేయపు కవితకు
ఆది భట్టీ తడయ్యే నాట్యంపు కళకు
ఆది భట్టీ తడయ్యే లోకాధృతులకు”
 
భక్తుడంటే నారాయణదాసని, ఆయన ప్రహ్లాద, నారద, పరాశరాది మహాభాగవతులలో చేర్చదగిన అంతర్ముకుడని పొగిడారు.
నారాయణదాసుగారు హరికధను చేబట్టినది 1883లో మెట్రిక్‌లేషన్ చదువుతుండగా. అంతవరకూ ఈ కళ అసూర్యంపశ్యే.. ఎక్కడో మారుమూల మూల్గుతూ ఉండేది. నారాయణదాసుగారు ఈ కళను చేపట్టాకే దిగ్విజయ కీర్తినొంది అన్ని ఉత్సవాలలోనూ హరి కధాగానం ప్రధమ స్థానం పొందింది.  దాసుగారి చిన్నతనంలో ఒకసారి “కుప్పుస్వామి నాయుడు” అనే భాగవతార్ చెన్నపట్టణం నుండి విజయనగరం వచ్చి “దృవచరిత్ర” అనే హరికధ చెప్పడం జరిగింది. ఆ కధకు దాసుగారు మిగిలిన పిల్లలతోపాటు ముందు వరుసలో కూర్చొని రెప్పవేయకుండా హరికధా గానం, వినడం, చూడటం జరిగింది. ఆయనకు అది చూస్తూన్నంత సేపూ హరిదాసు అలా నిలబడి చెప్పడం ఏమి బాగుంటుంది? చక్కగా లయానుగుణంగా అడుగులు వేసి భావం ప్రకటించినట్లు నాట్యభంగిమలను చూపించి చెబితే ఇంకా బాగుంటుందని తోచింది. వెంటనే ఇంటికి వచ్చి స్వయముగా ‘ధృవచరిత్ర” అనే కధ రాసి అందులో స్వంత కీర్తనలు గానంచేస్తూ ధూళిపాళ కృష్ణయ్యగారి పధ్యములు, ఆంధ్ర భాగవతములోని పద్యాలు, పంచతంత్ర కధలూ చొప్పించి అన్నగారయిన పేరన్నతో కలసి పెద్ద అన్నగారింట ప్రదర్శించి వారి మన్ననలను పొంది చక్కని గజ్జలు బహుమతిగా పొందారట. అటు పిమ్మట దాసుగారు వెనుతిరిగి చూడలేదు. సంగీత, సాహిత్యాలలో భరతశాస్త్ర, వ్యాకరణ, జ్యోతిషశాస్త్రాలతో పండితులను గడగడలాడించిన విద్య భక్తిమంతులు, సువర్ణఘంటాకంకణ వాస్తులూ అయినారు.
“ఈయన రచించిన హరికధలు జానకీ శపధము, రుక్మణీ కల్యాణము, మార్కండేయ చరిత్ర, హరిశ్చంద్రో పాఖ్యానము, అంబరీష చరిత్ర, భీష్మ చరిత్ర, ప్రహ్లాద చరిత్ర, గజేంద్ర మోక్షము, యదార్ధ రామాయణము. ఈ కధలో మూల రామాయణంలోని కొన్ని ఘట్టాలను వదిలివేసి స్వతంత్రముగా రచించారు. ఈయన బహుముఖ ప్రజ్ఞకు నిదర్శనమైన “ఉమర్ ఖయామ్” అనే గ్రంధమునకు డా!! సర్లేపల్లి రాదాకృష్ణగారు ముందుమాట రాసారు.
దాసుగారు ఆంధ్ర దేశమంతటా తిరిగి తన హరికధాగానామృతాన్ని పంచారు. ఉర్లాం జమిందారిణి కందుకూరి మహలక్ష్మమ్మగారి మెప్పుపొంది ఆమె కోరికపై అష్టావధానము చేసి అవధానిగా కూడా తన నైపుణ్యాన్ని కనబరచారు. బరంపురం, చక్రపురం, పర్లాకిమిడి, రాజమండ్రి, అమలాపురం మొదలైన చోట్ల తన హరికధాగానంతో కీర్తి ప్రభలను నలుచెరగులా వ్యాపింపజేసారు.
కాకినాడ నాటక సమాజం వారి ఆధ్వర్యంలో “విక్రమోర్వశీయ” నాటకంలో అనుకోకుండా “రాజు” పాత్ర ధరించి నాటకరంగంలో కూడా తన సత్తా చాటుకున్నారు.
ఒకసారి బందరులో ఈయన కధాగానంతో పాటు శాస్త్రసభలు, అవధాన సభలూ కూడా నిర్వహించారు. అయితే కొందరు దాసుగారు మహా పండితుడని కొనియాడగా మరికొందరు ఈయనకు సంగీతంలో స. ప లు కూడా రావని ఎద్దేవా చేసారు. అప్పుడు ఒక పోటీని ఏర్పాటు చేసారు. దాసుగారు ఒక గంట సేపు గానం చెయ్యాలి. అవతలివారు కూడా గంటసేపు పాడాలి. ఎవరిది బాగుందో ప్రజలే నిర్ణయిస్తారు. ఆనాటి సభకు పోలీసు బందోబస్తు కూడ ఏర్పాటు చేసారట. చివరకు బందరువారు ఓడిపోయారు.
మదరాసు ‘కపిలేశ్వరస్వామి” ఆలయంలో దాసుగారు చెప్పిన “అంబరీషోపాఖ్యానము” కధకు వచ్చిన కీర్తి మరే కధకూ రాలేదట. బెంగుళూరులో రెండు నెలలుండి హరికధా గానం చేసారు. ఆక్రమంలో బెంగుళూరు పై ఏదైన చెప్పమని ఒక ప్రముఖుడు అడుగగా ఈపద్యం చెప్పారు.
“అలరు దేనియ వారు దలిరుల జిగిమీరు
విన్నగురువు తీరు బెంగుళూరు
చిరుత మజ్జుల కారు చెమటరాని షికారు
వేడుక లింపారు బెంగుళూరు
చెరకు తీయని నీరు చేలపచ్చనిబారు
వెల్పునగరు గేరు బెంగుళూరు
ఆవుల పాలేరు తావుల లేమారు
పిలువ దగిన పేరు బెంగుళూరు.”
 
వింతనగ నాణెములనారు బెంగుళూరు
పెను తెవుళ్ళకు మందు లేర్పంగుళూరు
వెల్లదొరలను రాగోరు బెంగుళూరు
వేనుడువుత లీల? బంగారు బెంగుళూరు.
 
తరువాత మైసూరులో కధాగానం చేసి రాజుగారిచే ఘనసన్మానములు పొందారు. రాజాస్థానంలో అస్థాన కధకులుగా ఉండమన్న రాజుగారి కోరికను “మర్త్యుల గొల్వనొల్లను” అని నిర్భయముగా చెప్పారట. ఇలా చెప్పుకుంటూ పోతే ఆయన అందుకోని అందలాలు లేవనే చెప్పాలి. నోబుల్ గ్రహీత రవీంద్రనాధ్ ఠాగూర్ ను  కూడా తన కధాగానంతో ముగ్ధుణ్ణి చేసారాయన.
ఒకసారి ఈయన వేదికపై కధాగానంలో మునిగి యుండగా ఒకతను వేదికనెక్కి “ఇతరుల లోపాలను ఇలా దుయ్యబట్టి విమర్శిస్తున్నారే ఇది మీకు తగునా?” అని అడిగాడట.
దాసుగారు వెంటనే “ఒరే నేను కూడా ఊరుకుంటే ఇక లోకంలో మంచి, చెడ్డా విప్పి చెప్పే గుండె కలవాడెవడురా?” అని ఠీవిగా  సమాధానం చెప్పారట.
మరొకడు “ఇంత వయసు వచ్చినా మీకెందుకా వాలు మీసాలు ?” అని వేళాకోళం చేస్తే “ఓయ్ నే పోయిన తరువాత ఆంధ్ర దేశానికి మీసం పోయిందని అందరూ చెప్పుకోడానికిరా” అని చమత్కరించారట. ఆయన రూపాన్ని కరుణశ్రీగారు కళ్ల కట్టినట్లు ఇలావర్ణించారు.
 
గీ       “వాలుమెలి మీసకట్టు జులపాలజుట్టు
నొసట కుంకుమ బొట్టు మేల్‌పసిడి గట్టు
విద్దెలకు పట్టు నడయాడు వేల్పుచెట్టు
హరికధా శిల్ప సామ్రాట్టు ఆదిభట్టు”
 
1914లో చెళ్ళపిళ్ళ వెంకటశాస్త్రిగారు వీరి ప్రతిభకు మెచ్చి “హరికధా పితామహ” బిరుదునిచ్చి సత్కరించారు. ఈయన బహుముఖ ప్రజ్ఞాపాటశీలను మెచ్చి ఆంద్రవిశ్వ విద్యాలయం “కళాప్రపూర్ణ” బిరుదునిచ్చి సత్కరించింది. దాసుగారి శిష్యులతో పేరు గాంచినవారు పెద్దింటి సూర్యనారాయణ దీక్షితులు, మునుకుట్ల సదాశివశాస్త్రి, అమ్ముల విశ్వనాధ భాగవతులు, కోట సచ్చిదానంద శాస్త్రి మొదలగు వారెందరో.
1945వ సంవత్సరం జనవరి రెండవ తేదిన ఈ ప్రతిభా సరస్వతి దివికేగారు. సంగీత సాహిత్య హరికధా పితామహుని సంస్మరణ పరమ పవిత్రమైనది. ఏనాటికైనా చిరస్థాయిగా నిలిచిపోయే హరీకధా గంధర్వ సార్వభౌముడు “శ్రీమదజ్జాడ ఆదిభట్ల నారాయణ దాసుగారు.”
 
 
 
 
 
రచన: ముళ్లపూడి వెంకటరమణ
హాసం ప్రచురణలు
హైదరాబాద్
వెండితెర నవల అంటే సినిమా స్క్రిప్టు కాదు. కెమెరా భాషించే మూగబాసలను, సంభాషణలలో అంతర్లీనంగా వుండే ధ్వనిని, పాత్రల చర్యల వెనుక నున్న తర్కాన్ని, కవిహృదయాన్ని పాఠకుడికి విప్పి చెప్పే, విశదీకరించే ప్రక్రియ. సినిమా అనేక కళల సమాహారం, పండితుడినుండి పామరుడి వరకు వివిధ స్థాయిల్లో వుండే సినిమా ప్రేక్షకులకు రచయిత, దర్శకుడు ఉద్దేశించినవన్నీ చేరతాయన్న నమ్మకం లేదు. ఇటువంటి వెండితెర నవలలు ఆ ‘గ్యాప్’ను చక్కగా పూరిస్తాయి. రమణ వంటి వెండితెర నవలాకారుడు లభిస్తే ఎన్ని వన్నెచిన్నెలు అమరుతాయో చ(ది)వి చూడండి. ముఖచిత్రం, లోపలి బొమ్మలు శ్రీ బాపు గారివి. ఉపయోగించుకోనిచ్చినందుకు వారికి కృతజ్ఞతలు. శ్రీ అన్నపూర్ణా పిక్షర్స్ వారికి ధన్యవాదాలు.
ప్రసిద్ధ తమిళ రచయిత్రి డాక్టర్ కె.త్రిపురసుందరి (లక్ష్మి) వ్రాసిన ఒక కథ “భార్యా భర్తలు” చలన చిత్రకథకు మాతృక. ఇది ఆధారంగా ప్రముఖ తెలుగు రచయిత శ్రీ.కె.ప్రత్యగాత్మ చిత్రానికి కథా సంవిధానం రూపొందించారు. ఆయన దర్శకత్వం వహించడం ఇదే తొలిసారి. ఒక వ్యక్తి తెలిసో తెలియకో ఒకసారి తప్పుచేస్తే అందుకు జీవితాంతం శిక్ష అనుభవించవలసిందేనా అన్న ప్రశ్నకు దాంపత్యం కథా వస్తువుగా-సమాధానం చర్చిస్తుంది ఈ నవల.
భవదీయుడు,
కె.ఐ.వరప్రసాద్‌రెడ్డి
ప్రచురణకర్త
 
భార్యా భర్తలు

అనగనగా ఒక ‘రోమియో’ అతని పేరు ఆనంద్. అతనికి కావలసినది డబ్బూ, పొడుగుపాటి కారూను. వాటిని వాడడానికి, వేటాడానికి, డ్యూయెట్‌లు పాడడానికి కావలసినంతమంది జూలియట్‌లు. ఈ కృష్ణలీలలకు కావలసిన పెట్టుబడికి లోటే లేకుండా ఇంటిదగ్గిర్నించి నెలనెలా మనియార్డర్లు గుప్పించేందుకు నాన్నగారూ (ఆయన పబ్లిక్ ప్రాసిక్యూటర్‌గా కాబోలు, పనిచేస్తున్నారు) ఆయనకి కోపం వచ్చి (అస్తమానం వస్తుందిట) “ఆ వెధవాయికి ఏగాణి పంపను” అన్నప్పుడల్లా సర్దిచెప్పి బిడ్డడల్లాడిపోతాడని ఏడ్చి మనియార్డరు కట్టించేందుకు అమ్మా (ఆవిడకి తనంటే చాల అపేక్ష పాపం. మావఁయ్య చెబుతూ వుంటాడు), ‘ఫర్వాలేదు, వాడే చదివి బాగుపడతా డ’ని అమ్మకి ధైర్యం చెప్పిందికి వెంకట్రత్నమ్మావయ్యా (చాల మంచివాడు) కూడా ఉన్నారు.
జూలియెట్లెవరూ కనబడనప్పుడూ, డ్యూయెట్లకి వరసలు కుదరనప్పుడూ, క్లబ్బులూ సినిమాలూ కట్టేసినప్పుడూ అప్పుడప్పుడూ ఊసుపోనప్పుడూ వెళ్ళేందుకు కాలేజీకూడా ఉంది. అక్కడ కాలక్షేపానికి కాసేపు లెక్చర్లు వినచ్చు.. లెక్చర్లు అన్నీ బోరు కొట్టవుట. వాటిలో అప్పుడప్పుడు విట్‌లు, జోక్‌లు పడుతూ ఉంటాయట. ఆ మాటకొస్తే, కొన్ని కొన్ని పుస్తకాల్లో కూడా అక్కడక్కడ ఈ జోక్‌లు ఉంటాయట. ఒకసారి ఎవరో చూపించరు. పాపం చదువుకూడా మంచిదే. ఒకపుడు కొఱమాలిన వస్తువులు ఏవీ లేవుట అని క్లబ్‌లో హేమో, పద్మో, లీలో – ఎవరో అంటే, “చదువు? కాలేజీ? ఇవేమిటీ, కొఱమాలినవి కాకపోతే కొఱవున్నవా?” అని అడిగేసి, కడిగేసి చిత్తు చేసేశాడు వాళ్ళని.
కాని తరవాత తెలిసింది వాటంత మంచివి, ఉపయోగకరమైనవి అవేనని. ముఖ్యముగా విద్యార్థులకు అవి చాలా ఉపయోగము. ఎవరైనా చాదస్తులు ఎదురై “ఏం చేస్తున్నావబ్బాయి” అంటే, “చదువుకుంటున్నానండి” అని ఠంగున జవాబు చెప్పొచ్చు. అసలు మనియార్డర్లు రావడానికి చదువే కదా ముఖ్యకారణం. చదువేమిటి నాన్సెన్స్ అనే వాడిని స్టుపిడ్ అన్నదిందుకే. అయితే, పరీక్ష లొకటున్నాయి గులాబీలకు ముళ్ళలాగా.
పరీక్షలు అసలు పాసయ్యేందుకు కాదు. అసలవి ప్రతిభ గురించి, నేర్చుకున్న చదువుకోసం పెట్టారు. వీడికి చదువూ, కాలేజీ అంటే ఎంత అభిమానమో చూద్దాం అని పెడతారు. ఎన్నిసార్లు ఫెయిలైనా ఆ క్లాసునీ, కాలేజీని పట్టుకు దేవుళ్ళాడాలి. పట్టుదలని, అభిమానాన్ని చూపించుకోవాలి. అన్నయ్య రామానంద్ ఎమ్మే ఎల్లెల్బీకి ఈ పట్టుదల, కాలేజీమీద ఈపాటి అపేక్ష, లాయల్టీ లేకపోయాయి. ముందూ, వెనకా చూసుకోకుండా చెడుసావాసాలు చేసి, గబగబ చదివి బుడుంగున పాసై ఊరుకున్నాడు. అక్కడితో పాపం, వాడికి మనియార్డర్లు బందయిపోయాయి,ఇంట్లో కుదేశారు.
చివరికి పాపం, పెళ్ళి కూడా చేసి పారేశారు వాడికి. పైగా, కోర్టుకెళ్ళి డబ్బు గడించు వెధవా అని కోప్పడ్డారుట నాన్నగారు. హుఁ! ఆయనతో ఇంట్లో మాటాడడానికే భయంగా ఉంటుందిగదా. కోర్టుకెక్కి ఎదుటపడి, యు హౌమచ్ అని వాదించడమే! అందులోనూ అన్నయ్య ! అసలే నాన్నగారు; అందులో ప్రాసిక్యూటరూను. పాపం, అన్నయ్య కోర్టు మానేసి, కొన్నాళ్ళు మీనమేషాల్లెక్కెడుతూ (అవేమిటో!) కూర్చున్నాడు. ఇంకొన్నాళ్ళయేసరికి పిల్లల్ని లెక్కెట్టుకోవలసి వచ్చింది. ఒకళ్ళా, యిద్దరా; అయిదుగురో, ఆరుగురో, పాపం, బెంబేలెత్తి కాశీ రామేశ్వరాలు పోయాట్ట. పిల్లలు కలక్కుండా వుండాలని.
అసలు పెళ్లే ఒక పెద్ద లిటిగేషను, ఖైదు. కులస్త్రీ అంటూ ఒకర్తి తయారవుతే మిగతావాళ్ళంతా పరస్త్రీలే గదా. వాళ్ళని కన్నెత్తకుండా చూడాలిట. ఇంటికి ఆలస్యంగా వస్తే భార్య, పతివ్రత మార్కు మొహం పెట్టి భోజనం మానేసి కూచుంటుంది కనిపెట్టుకుని. ఎంత కంట్రుకం మొగుడికి ! ఎంత పబ్లిసిటి! డామిట్. చస్తే పెళ్ళాడకూడదు. అసలు పెళ్ళేమిటి సిల్లీ. ప్రేమ తెలియని వాడికి పెళ్ళి కాలేజీ. అందుకే పెళ్ళయాక ప్రేమించడం నేర్చుకోవచ్చుంటారు పెద్దవాళ్లు. కాని అది పుట్టుకతో రావాలి. బార్న్‌గిఫ్ట్. అలాంటిది నేర్చుకున్నా ఒకటే మానినా ఒకటే. పెళ్ళయ్యాక ఆరంభిస్తే తెమిలేసరికి ఏజ్ బారయిపోతుంది.
లలిత కేందుకో ఈమాట మాత్రం నచ్చదు. లలిత కాదు ఆ పిల్ల పేరు… లీల కాబోలు.. అబ్బే లీలకి రెండు జడలుంటాయి… పద్మా?…. ఊహుఁ సరూ… నో నో పార్వతా?…. డామిట్ ఎవర్తో ఒకర్తి.. పేర్లొకటీ గుర్తుండి చావవు. ఒక పేరుకొక పేరు వస్తుంది. అదెవర్తె అని ఎదుట ఉన్నది డబాయిస్తుంది. అందరికీ జనరల్‌గా సర్వనామధేయం ‘డార్లింగ్’ ఉంది గదా, పేరులో ఏముందో…
వాటీజిన్ నేమ్ అని కొటేషనొకటి రాసిపారేశాడు షేక్స్‌పియరు ఇలాటిపోరు పడలేకే. దేవుడి కెన్నిపేర్లు లేవు? ఈ పద్మకి ఐమీన్ వనజకి – నో నో సరూకి – డామిట్ ఎవర్తెకో వకర్తెకి బొత్తిగా ఈ పాటి కామన్‌సెన్స్ కూడా లేదు. హాయిగా లైఫ్ ఎంజాయి చెయ్యక.
రోమియో ఆనంద్ కారువేగం తగ్గించాడు. దూరంగా ఫౌంటెన్ దగ్గర ఆ చక్కని పిల్ల పువ్వులా నవ్వులా వంది. కారాపి “ప్రియదర్శిని” తీసి చూశాడు ఆనంద్ (ప్రేమికులు కానివాళ్ళు దీన్ని బైనాక్యులర్స్ అంటారుట.. ఝామ్మని వచ్చి వళ్ళో వాలినట్టయింది. కన్ను గిలిపితే కనపడు. చెయ్యి ఊపి సైగచేశాడు. రైఠో అంటోంది ఆ అమ్మాయి చెయ్యి, రివ్వున అటు పోయాడు ఆనంద్, పాట ఆరంభించి. అతను పల్లవిగా ముగించేసరికి ఆమె అనుపల్లవి అందుకొంది వయారంగా
తరువాత యిద్దరూ ఒక చరణం పాడారు.
అంతలో ఆనంద్ దృష్టి దూరంగా మెయిన్‌రోడ్డు మీద దీపస్తంభం ప్రక్క దీపంలా వెలిగిపోతున్న అమ్మాయివేపు వెళ్ళింది. హృదయం బ్రేక్ వేసింది. చూపులు అక్కడే ఆగాయి – ఆ పిల్ల కళ్ల మీద. కనులు కనులు కలసే ఆ మనసులు వెన్నెలకురిసె… ఒక నిముషం తరువాత రెండో చరణం కలిసి పాడుతున్నాడు ఆనంద్.
జోరుగా హుషారుగా:
ఆనంద్ : జోరుగా హుషారుగా షికారు పోదామా!
హాయి హాయిగా తీయ తీయగా !! జోరుగా !!
ఓ… బాల నీ వయ్యార మెంచి మరులకొంటినే
చాల ప్రేమ పాఠములను చదువుకొంటినే
మరువనంటినే !! జోరుగా !!
నీ… వన్నెచిన్నె లని చూచి వలచినాడనే
వయసు సొగసు తలచి తలచి మురిసినాడనే
కలసి రాగదే !! జోరుగా !!
నా… కలలలోన చెలియ నిన్నె పిలచినాడనే
కనుల తెరచి ఎదుట నిన్నె కాంచినాడనే
వరించినాడనే !! జోరుగా !!
పూదోటలో తేటిలాటివాడు ఆనంద్. దేవుడికి జీవుల్లా, కృష్ణుడికి గోపికలలా, తుమ్మెదకి పువ్వులన్నీ సమానమే. దేనిమీద పక్షపాతం ఉండదు. ఆనంద్‌కీ అంతే. కంటికేది నదరైతే అదే అతని గమ్యం. ఆ పూట పాట ముగిసేసరికి ఆరుగురు అమ్మాయిలు పరిచితలయ్యారు. ఆనంద్‌కు కొత్త పరిచయాలంటేనే యిష్టం. పెళ్ళి పెళ్ళి అని గొడవపెట్టరు హేమలాగ. అన్నట్టు హేమతో ఎంగేజ్‌మెంటుంది ఈ పూట.
ఆనంద్ సరాసరి కారెక్కి హేమ ఇల్లు చేరుకున్నాడు.
ఈపాటికి హేమ మండిపడుతూ ఉంటుంది కోపంతో. ఎదురుచూసి విసిగి వేసారి ఉంటుంది. ఆ పిల్లని బెల్లించి దారికి తేవడం ఆనంద్‌కి నిముషం పని. అదో సరదా కూడాను. హేమేమిటి అంతకన్న హేమహేమీలనుకున్న అమ్మాయిలనే నిముషాలమీద వెన్నలాగ కరగించి పారేశాడు ఆనంద్.
ఈలవేస్తూ హుషారులా, తన కారులా హేమమందిరంలోకి ప్రవేశించాడు ఆనంద్.
హేమా! అన్నాడు.
పలకలేదు. కోపం అయిండదు. వినలేదేమో. వెనకే వెళ్ళి భుజంమీద చేయివేసి పిలిచాడు. ఉలికిపడింది హేమ.
“ఆనంద్! దారి తప్పినట్టున్నావే” అంది హేమ వెటకారంగా.
“ఊఁ మనకు దారితప్పడం అంటూ లేదే! ఏదో తీరికలేక….” అన్నాడు ఆనంద్ అదేమంత పెద్ద విషయం కాదన్నట్లు.
హేమ ఏమనబోయిందో కాని, అనేలోగానే సమ్మోహనాస్త్రం ప్రయోగించాడు ఆనంద్. “హేమా ! హేమా ! అందంలో, అకర్షణలో నిజంగా అప్సరసను మించిపోయావే !”
ఇలాటి అస్త్రాలతో తూట్లు పడివున్న హేమ మనసు ఉప్పొంగిపోలేదు. కాని ముఖస్తుతి అని తెలిసినా లొంగి వచ్చింది. “ముఖస్తుతి మాటలకేంగాని, ఆనంద్! నిజంగా నన్ను ప్రేమిస్తున్నావా?” అంది సూటిగా.
ఆనంద్ జాలిగా నవ్వాడు. “హేమా! ప్రేమను గురించి నువ్వు నన్నడుగుతున్నావా! నా పేరే ప్రేమకు మారుపేరు గదా. చూడు, మహా సముద్రాలయినా ఇంకిపోవచ్చుగాని ఈ ఆనంద్ ప్రేమ మాత్రం ఎన్ని యుగాలైనా ఇంకిపోదు.” అన్నాడు. చిరుకోపం కూడా ప్రకటించాడు. హేళన మేళవించి “ఓ అమోఘం, అద్భుతం… ఇటు వంటి ప్రేమజీవిని నిలబెట్టి ఎంత చచ్చుప్రశ్న వేశావు హేమా!” అన్నాడు.
“ఆనంద్, నువ్వు నిజంగా నన్ను ప్రేమిస్తున్నట్లు నమ్మవచ్చా?” అంది హేమ అసలు సంగతి వదలక.
“సెంట్ పర్‌సెంట్… అంటే నూటికి నూరుపాళ్ళూ….”
“అయితే ఇంకేం. మన పెళ్ళికి వెంటనే ఏర్పాట్లు చేయించు.”
“పెళ్ళా?” అన్నాదు ఆనంద్ అదిరిపడి
“ఆఁ”
ఆనంద్ హేమకేసి ఒక్క క్షణం సూటిగా చూశాడు. అది సరసమేమోనని. కానట్టుంది. ఉత్తర క్షణంలో విరగబడి నవ్వసాగాడు. ఇంతమంచి జోక్ అతను ఈ మధ్య విన్నట్టు లేదు. ఆనంద్ నవ్వు చిత్రమైనది. విలక్షణంగా వుంటుంది. వేళాకోళం చేస్తుంది. వెక్కిరిస్తుంది. నీ సంగతి నాకు తెలుసులే అంటుంది. రెచ్చగొడుతుంది. ఆడవాళ్ళమీద అతనికున్న నిశ్చితాభిప్రాయం ఆ నవ్వు…
“ఎందుకలా నవ్వుతావ్?” అంది హేమ అమాయకంగా, కోపంగా.
“ప్రేమించడానికే మనకి తీరికలేకుండా చస్తుంటే పెళ్లేమిటి డార్లింగ్?” అన్నాడు ఆనంద్ నవ్వు ఆపుకుంటూ.
“అయితే, నన్ను పెళ్ళి చేసుకోనంటావు” అంది హేమ తీక్షణంగా చూసి.
“నిన్నేకాదు మరెవర్నీ చేసుకోను. కారణం ఏమిటంటే పెళ్ళంటే మనకి కొన్ని ఖచ్చితమైన అభిప్రాయాలున్నాయి.”
“ఊఁ?” అంది హేమ – అసలు అభిప్రాయాలనేవి ఉన్నాయా అన్నట్టు.
“ఆఁ !”
“అవేమిటో సెలవిస్తావా ?”
“నిరభ్యంతరంగా, విను.” అన్నాడు ఆనంద్ ధీమాగా, తడుముకోకుండా సెలవివ్వడం అరంభించాడు వేలు ముడిచి లెక్క చెబుతూ.
“నంబర్‌వన్ ” వివాహమంటే బానిసత్వం. కోరి కోరి సంకెళ్ళు తగిలించుకోవడన్నమాట. నంబర్ టు: వివాహో ప్రేమనాశాయ అన్నారు పెద్దలు. అంటే పెళ్లయిన తరువాత ప్రేమ నశించిపోతుంది. అని దీని అర్థం. కాబట్టి మనిద్దరం పెళ్ళిమాట తలపెట్టకూడదు. నంబర్ త్రీ… … ”
“అది నే చెబుతాను వినండి.” అంటూ లేచింది హేమ. “ఆరు మాసాల్లో మనిద్దరం తలిదండ్రులం గాబోతున్నాము” అంది.
ఆనంద్ క్షణంలో సగం సేపు ఆమెకేసి చూసి తలతిప్పుకోన్నాడు.
“అందుచేత నీ కిష్టమున్నా కాకపోయినా నన్ను పెళ్ళిచేసుకోవలసిందే.. ఏమంటావ్” అంది హేమ జబర్దస్తీగా.
“నీ కట్టుకథలన్నీ నామీద పనిచెయ్యవు. నేను పెళ్ళిచేసుకునే ఘటాన్ని కాదని ముదే తెలుసుకో.”
“అయితే నేను ఏ నుయో గొయ్యో చూసుకోవలసిందేనా?” అంది హేమ దైన్యం అభినయిస్తూ.
తక్షణం ! ఆనంద్ కరుణ రసాన్ని పోషించాడు. “అయ్యయ్యో ఎంతమాటన్నావ్ హేమా ! నువ్వు చచ్చిపోతే నేను బ్రతకగలనా ! అందుకని నువ్వు చావనూ కూడదు; నన్ను చంపనూ కూడదు” అన్నాడు నాటకంలో హీరోలా భంగిమపట్టి.
“ఆనంద్ ! నన్ను రెచ్చగొట్టకు. నేను మంచిదాన్ని కాదు”. ఈ కొత్త భాష, కొత్త కంఠస్వరం విని ఆనంద్, హేమ వంక చూశాడు, జాలి, అసహ్యం చిరాకూ కలిగాయి. “ఏం చేస్తావ్?’ అన్నాడు నిర్లక్ష్యంగా.
‘ఎంతకైనా తెగిస్తాను ఇవాళే మీ నాన్నగారికి ఉత్తరం రాస్తాను.” అంది హేమ తెగించి.
“అడ్రస్ ఇవ్వనా?” అన్నాడు ఆనంద్ బేఖాతరీగా.
“ఇస్తావ్ ఇస్తావ్ – ఇలా ఎంతమంది గొంతుకలు కోస్తావో నేనూ చూస్తాను” అంది హేమ దుఃఖంలోకి కరిగిపోతున్న కోపాన్ని అణుచుకుకుంటూ, ఆనంద్‌కి పూర్తిగా చిరాకువేసింది. ఆమెకేసి ఎగాదిగా చూశాడు. “అధికంగా మాట్లాడి అలసిపోయావుగాని హేమా – కాస్త విశ్రాంతి తీసుకో వస్తా” అంటూ మరో పుష్పంకోసం ఎగిరి వెళ్లిపోయాడు.
***
