రచన: వసంతలక్ష్మి అయ్యగారి

మూడుదినాలు ఒకే దినాన జరుపుకోవడం ఎక్కడైనా విన్నారా.యివాళ వింటున్నాం.  పైగా నాలుగోదికూడా లెక్కలోకి తీసుకుంటే.. యివాళ పొడవైన రోజట, , , పగటివేళ ఎక్కువనిలెండి.! జూన్ 21 ప్రపంచ సంగీత దినమనీ, జూన్  మూడో ఆదివారం ప్రపంచ పితరుల దినమనీ తెలుసు.ఇ.క.మూడోది   ముచ్చటకానేకాని YOGA డే అట. యోగా ను బాగా దూరంపెడతానని నాకు ఈ మూడో దినం గురించి తెలియలేదులే.అయిన తొలి యోగా డే ట లెండి.! ఆఁ అయినా తెలిసి పొడిచేముందిలే.?తత్సంబంధిత పోస్టులకు కూడా కనెక్ట్ కానుగా..తెలిసాకానైనా నాలో కనీసం వార్మప్ కదలికలూ కొత్తగా రాలేదు. ఆదివారమని చెప్పి.కిచెన్ లో రెచ్చానే తప్ప.. రిజల్యూషన్ కి కూడా మనసు ఒప్పుకోలేదంటే.మనిషి ఇష్టాయిష్టాల్లో.నాకు యోగా ఆ రెండోదన్నమాట.అయిష్టాలగురించి టైమ్ వేస్టెందుకండీ చేయడం.బోలెడు ఇష్టాలను గౌరవించి తగు మర్యాదలు చేయకుండాను.
సంగీతమంటే ప్రాణం.తెలిసినదింతే యింత..తెలియనిదనంతానంతం.. అందుకని ఊరకుండుట ఉత్తమం.కాకపోతే శృతిలయలతో పాటు, శ్రద్ధాసక్తులుండి, తల్లిదండ్రుల తాపత్రయముండి, ఎంత తపించినా.. తలపోసినా.తరగతులకెళ్ళినా కొనసాగడమన్నదే తటస్థించి ప్రాప్తించలేదన్న వృత్తాంతం నా విషయంలో.. చాలా పెద్ద కథే. .! కనుక పక్కన పెడదాం.
First n foremost,, , , , topping all d days is , జన్మ నిచ్చి.గారంగా పెంచి పొంగి పోయిన గౌరవనీయుడైనతండ్రి.!
మీతో మా నాన్నగారి గురించి పంచుకుని నేను మదినిండా పదిలపరచుకున్న జ్ఞాపకాలకు  అక్షరరూపమిచ్చి మరింత పదిలంగా   భద్రపరచుకొమ్మని ఇంత మంచి వీలు కల్పించబడ్డాకా కూడా బద్ధకిస్తే.. నా జీవితానికి అర్థం శూన్యమే. .!
ప్రతియొక్కరికీ తల్లిదండ్రుల పెంపకం, , మనమూ.మనతోపాటూ వారూ పెద్దవడం.,  వారు పడ్డకష్టాలు.మనం పొందిన సుఖాలు, మనం వృద్ధిలోకొచ్చి.మన కాపురాలు[ముఖ్యంగా ఆడపిల్లలవి] సాఫీగా సాగుతుంటే చూసి వారి జన్మ సార్థకమనుకోవడం.యించుమించు కామన్, , అంతస్తులు వేరవచ్చుగాక అనురాగాలు సారూప్యాలు, , , అనుపమానాలు. !!
ప్రపంచమంతా  ప్రతి individual కీ ఎంత వయసొచ్చినా.. తమ పేరెంట్స్ గురించిన తీపి గుర్తులు , మధురోహలు వారివి వారికుంటాయి.తమవెంటే.చివరిదాకా తమతోపాటే.!!
కనీసం ఐదారుగురు పిల్లలను కన్న ఆ రోజుల్లో కూడా.. ప్రతి బిడ్డ విడిగా తన తండ్రితో తాను పంచుకున్న బంధమే గొప్పదనో.స్పెషలనో.. అనుకోవడం పరిపాటి. నామటుకు నేనూ అంతే.. మేము మా నాన్నగారికి ఏడుగురం.నాలుగు మైనస్.. మూడు ప్లస్. అంటారేమో చెత్త భాషలో.కానీ మా నానగారికి మేమేడుగురం ఏడు కోట్లు .అంటూ ఉండటమే మాకు తెలుసు.అందరు పిహెచ్డీలైపోవాలన్న కోరిక .!అందుకవసరమైన ఆర్జనకై  అవిశ్రాంతంగా శ్రమపడడం వారి తత్వం.  ఊహ తెలియకుండా తల్లిని,  ఊహల్లో విహరించే పదహారవ యేట తండ్రిని కోల్పోవడమే కాదు.పదిమందున్న యింటికి పెద్ద కొడుకవడం, సవితి తల్లిగార్ల నేపథ్యం ..ఆయనను చదువు మాని , , ఓ శ్రేయోభిలాషి తనచేతికిచ్చిన సిఫార్సు పత్రంతో అలనాటి యింపీరియల్ బాంకులో  చేరిపోయేలా చేసిందిట.. వందల ఎకరాలు వచ్చి పోయే వారి తిండితిప్పలకు, పెట్టుపోతలకు, అపాత్ర దానాలకు గోవిందోహరి ట. అప్పట్లో చాలామందిది యిదే కాపీ స్టోరీ.ఇంతలోనే ఐదు ఆపేసిన అమ్మలేని అమ్మతో పెళ్ళి.  సింపుల్గా యిది మా ఫాదర్ backdrop.  zero తో zindagi మొదలెట్టారని చెప్పడమే నా ఉద్దేశ్యం.
ఆ బాంకు పేరే మారి యిప్పటి SBI అయింది. బేంకులో అంతా వారిని గురువుగారూ .అని సంబోధించేవారే. దానికి తగ్గట్టే చక్కటి గుండ్రని బొట్టు పెట్టుకునేవారు.1969 వరకు ట్రాన్సఫర్ల పేరుతో చాలా ఊళ్ళు తిరిగారు. కాని 69 లో నాకు గుర్తున్నప్పటినుండీ హైదరాబాదే మా స్థిరనివాసం.  మధ్యలో పోస్టింగులకి ఆయనే వెళ్ళి ఆరోగ్యం పాడు చేసుకున్నారే తప్ప కుటుంబాన్ని కదపలేదు. బాంకులో వారి  అసాధారణమైన , అనన్య సామాన్యమైన కమిట్మెంట్ కి .  నిప్పులాంటి నిజాయితీకి ఎనలేని పేరు తెచ్చుకున్నారు, . రూపాయి దాచుకుని ఎరగరు.ఆరోజుల్లో పాతిక వేలకి బాకారం బేంకుకాలనీలో తన తోటి వారంతా ఈ జీ లోను సదుపాయంతో కొనుక్కున్నా.దాని జోలికి పోలేదాయన. కటింగులు పోతే పిల్లలకేం పెడతానని వారి వాదన.  అందుకే చివరిదాకా బ్రహ్మాండమైన అద్దిళ్ళలోనే దర్జాగా ఉన్నాం. ప్రతి శనివారం తన కోటి బ్రాంచుకు చేరువలోనే ఉన్నజాన్స్ బేకరీ నుండి పేద్ద సైజు బ్రెడ్డూ, పుల్లారెడ్డి స్వీట్లు, బొంబాయి హల్వా రెడ్.లేదా గ్రీన్ ముద్ద హల్వా,  జీడిపప్పు పాకం, వారి కాంటీన్ స్పెషల్స్ ఉన్నపుడల్లా అవీ.ఎక్కువగా బాదుషా, లడ్డూ.. మామిడి పళ్ళ సీజనులో కనీవినీ ఎరుగని వెరైటీలు, చీటీవాలే కేలా సరేసరి.సుల్తాను బజారులో కూరలు, మైసూరు ఘీ, లార్జ్ స్కేలులో తెచ్చేవారు, ఇలా ఆర్భాటాలు.అవాయిడబుల్సూ.. నాన్నగారి కోటా.నెలవారీ సరుకులు, వగైరాలు అన్నీ పూచికపుల్లతో పాటూ అమ్మపనులే.మిగతా ఏ విషయాలలోనూ తలదూర్చే టైముండేది కాదు వారికి. బాంకే సర్వస్వం అని పేరు .అందరికీ టైమింగ్స్ 10 to 5 .  వీరికి మాత్రం 5 to 10 అనేవారట.! ఎక్కువగా inspection, vigilance departments లో పని చేసిన నాన్నగారికి టూరింగ్ చేస్తూ దాహమేసి ఏ నూతినీళ్ళైనా తాగితే వెంటనే ఓ పావలా ఆ బావిలో వేసి గాని ముందుకెళ్ళరని వారి సహోద్యోగుల ఉవాచ!
ఈ మనిషికి అత్యంత ప్రీతిపాత్రం MS Subbulakshmi గారి కచ్చేరీ,  ప్రతి రోజూ రాత్రివరకు పనిచేసొచ్చి రేడియోలో తొమ్మిదింటి యింగ్లీష్ వార్తలు విని తదనంతరంవచ్చే సంగీత సభ వింటూ నిద్రలోకి జారుకొనేవారు. అలాగే.పగటిపూట భక్తిరంజని, తెలుగు వార్తలు,  8•30 కి కర్నాటకసంగీతం వింటూ భోజనం.డ్రెస్సింగు టిప్టాపు.విత్   టై. అండ్ షూ.పెన్నులకి చాలా ఖర్చు చేసేవారు.  బాగుందన్నవారికి దానం అలవోకగా.. !
ఇంకో ముచ్చటేసే మెమరీ చెప్పనా.  పిల్లలమంతా మా రిస్టువాచీలను ఒక tray లో పెట్టే వాళ్ళం,  అందరివీ ఒకే టైములో కుడివైపుండే screw లాంటిది యిటూ అటూ తిప్పుతూ కీ యిచ్చేవారు. ఆయన ఫిలిప్స్ రేడియో ముట్టుకునే ధైర్యం మాకెవ్వరికీ లేదు.  ఆయన ఏడింటికల్లా స్నానంచేసి వారు విడిచిన గుడ్డలను వారే సర్ఫ్ పోసి  [వేసి కాదు] జాడించుకునేవారు, , మిగిలిన వారి బట్టలతో కలపనిచ్చేవారు కాదు.! తదనంతరం సుదీర్ఘంగా పైకి పఠిస్తూ పూజ.వెనువెంటనే  శ్రీరామకోటి రాసి గాని మా ప్రోగ్రెస్ రిపోర్టు కూడా సంతకం చేసేవారు కాదు. తలచుకుంటేనే యిప్పుడు ఆశ్చర్యమనిపించేటంత క్రమశిక్షణ.సమయపాలన.సంగీతకళ పట్ల అపారమైన అభిరుచి.అన్నట్టు.. వంటలన్నీ టాప్ క్లాసు రుచుల్లోఉండాల్సిందే.! తేడాలొస్తే వెండికంచానికి, నీళ్ళచెంబులకి మూఢి  డింపుల్స్ రావాల్సిందేనట సింపుల్ గా.!!
పిల్లలకిచ్చిన ప్రేమలో ఎప్పుడూ యీ కోపోద్రిక్తతలు చూడలేదు మేము.
ప్రతి ఆదివారం ఎవరో ఒకరు bank వారి కుటుంబాలు వచ్చి సందడిగా ఉండేది. కారణం మా నానగారు సందడి కి కేరాఫ్. కాకుండా మరో అతి ముఖ్యమైన మాట. ఆయనకి నేర్చుకోకుండానే చిన్నవయసులో astrology మీద బాగా పట్టొచ్చేసింది. సరదాగా bank staff తో మంచి చెడు predict చేయడం . అవీ మరీ తు. చ తప్పకుండా జరగడం వంటివి రానురాను ఇంటి హడావుడిని పెంచేసింది.  అన్నట్టు  తరచు తన గురించి ఏదో ఒకటి చెప్పమన్న వారిలో ముఖ్యులు .  అప్పట్లో SBI కి చెందిన కోట శ్రీనివాసరావుగారు. చివరి క్షణంవరకు ఎందరెందరికో జాతకపరమైన విషయాలతో పాటు, సూచనలు.సలహాలు, పరిష్కారాలు తెలుపుతూ family  special touch  యిచ్చేవారు. పాపం .మా అమ్మకి వీరందరి సేవకే సరిపోయేది..  సంతానం ఏదో తక్కువైనట్టు!! మనిషిని చూస్తూనే వారి లగ్నం.రాశి చెప్పడమే కాక characteristics టకటకా చెప్పేసేవారు.కమర్షియల్ మైండే కాదు.ఎవరైనా.ఏమైనా ఆఫర్ చేస్తే.‘ తప్పు తప్పు.   వాక్శుద్ధి పోతుంది.డబ్బు తీసుకుంటే” అనేవారు.నిస్వార్థ జీవి.కష్టాలలో పెరిగి.కాసు బంగారంతో జీవితాన్ని ఆరంభించిన ఆదర్శమూర్తి. he never even wanted to own a house… but wherever he lived, , , made it a home!! దివ్యమైన పెళ్ళి ముహూర్తాలు పెట్టేవారు.
పిల్లలమైన మేం ఏడుగురం మనిషికి యిద్దరేసి మితృలను ఇంటికి రప్పించుకునే వాళ్ళం.combined study పేరుతో.ఇంక పరీక్షలపుడు యిల్లు కిటకిటలాడేది.ఒక్కోమూల ఒకగ్రూపు.తలచుకుంటేనే భలే ఫీలింగ్. అమ్మలు అమ్మపనికే అంకితమవబట్టి.ఇంత చేస్తూ విసుగు, చిరాకూ ఏనాడూ ప్రదర్శించేవారు కారు. మా అందరి పెళ్ళిళ్ళూ అయ్యాక కూడా అందరూ మాతోకన్నా మా పేరెంట్స్ తోనే ఎక్కువ టచ్ లో ఉండేవారంటే నమ్ముతారా. నమ్మితీరాలి. !!
ఆరోజుల్లో అతి కొద్దిమంది దగ్గరే ఉండేది గ్రామఫోను.! కేవలం యీ కారణంగా డాక్టరు సి.నారెడ్డిగారూ, ప్రఖ్యాత నర్తకి శోభానాయుడుగారూ.ప్రముఖ రచయిత్రి శ్రీమతి తురగా జానకీరాణిగారి సిఫార్సుమేరకు మా యింటికి వచ్చి   లకుమ అనే ballet రూపకల్పనకు పాట విన్నారు LP లో.! ఆ రోజుల్లో LP, EP అంటూ పెద్ద సీడీలను పోలిన డిస్కులు ఉండేవి.  classical music తోపాటూ.నాకోసం భరతనాట్యం యల్పీలు సంగీత్ సాగర్ కెళ్ళి తెచ్చేవారు. దానికి నేను నేర్చుకున్న విద్య జోడించి గంతులేస్తే మురిసి పోయేవారు.! అలాగే అరుదైన పెద్ద స్పూల్ రికార్డర్ ఉండేది. బోలెడంత సంగీతాన్ని రేడియోనుంచి స్పూళ్ళలోకి దింపేసుకునేవారు.డౌన్లోడనమాట.  దీనికి తోడు ఆయన ఆనందం కోసమే అన్నట్టు పదేళ్ళ వయసునుండే నేను ఆంధ్రాబాంక్ .కిడ్డీ బాంక్ ,  పాపంపసివాడు, తాతామనవడు, అంటూ బాలానందంవారి తరఫున ముందువరసలో ఉండి ఎన్నో, ఎన్నెన్నో ప్రోగ్రామ్స్   యిస్తున్నపుడు ఆయన చెప్పనలవి కాని సంబరంతో  నా మాటలు రికార్డు చేయడమే కాదు.వచ్చిన వారందరికీ గొప్ప చెప్పేసేవారు.  నాన్నగారి కొలీగ్స్  అందరినీ  మిమిక్రీ as it is గా నేను చేయడం. ఆయన నవ్వడం.మా వసంతుంటే పదిమంది పెట్టు అని ప్రశంసలు.!కేసెట్లొచ్చాకా అవో బీరువాడుండేవి.జ్యోతిష గ్రంథాలకు పోటీగా.!!ఆ టైమ్ కి నేను అడల్ట్ ఆడిషన్ పిన్న వయసులోనే అయ్యానని అదో గొప్ప.యిప్పటికీ గంట నాటకాలన్నీ ఆయన రికార్డుచేసి పద్ధతిగా లేబుల్ రాసినవి అలాగే ఉన్నాయి. తిరిగి వాటిని తాకిన నాథుడే లేనపుడు, నా నాటకాలు రికార్డు చేసేవాడెక్కడ??   నాకు తెలిసిన రాగాలు, సంగీతం.నేర్చుకున్నదాని కంటే ఇంట్లో నానగారు నిరంతరం ప్లే చేస్తే వినీవినీ వచ్చేసినవే. అంతెందుకు .. ఆయన నిత్యపూజ తన గదిలోనే ప్రత్యేకించి సూర్యభగవానుడు, హనుమంతులవారివి పెద్ద పటాలు అమర్చుకుని పైకి గట్టిగా పఠించేవారు.ఆ టైములో ఎవ్వరం గోల చేసే వాళ్ళంకాదు.గమ్మత్తేంటంటే.ఇంటిల్లిపాదికీ.ఆదిత్యహృదయం, కనకధారాస్తోత్రం, శివాష్టకం , ముఖ్యంగా హనుమాన్ చాలీసా వంటివి నేర్చుకోకుండానే విని విని వచ్చేశాయి. నా నోట్లో ఈనాటికీ నానుతూ.కుటుంబ సంప్రదాయమా అన్నట్టు అచ్చం ఆయనలాగే గట్టిగా పఠిస్తాను. భానుమతి పాటలు, బాలసరస్వతిపాటలు, , ఎందుకే నీకింత తొందరా, పిలచిన బిగువటరా, మనసున మల్లెలమాలలు, ఓహోహోహో పావురమా.యింకా రేలంగి, రమణారెడ్డి కామెడీ మాటలు పాటలూ, మాటున్నదీ మంచి మాటున్నదీ.సుందరాంగ మరువగలేనోయ్ రావేలా.వంటి పాటలెన్నో బాగా పాడేవారు. నాతో పాడించుకుని రికార్డుచేసేవారు కూడా.
ఆయన తాహతుకి మించి పిల్లలని ఉచ్ఛస్థాయిలో పెంచారని పెద్దయ్యాకా నాకు బాగా తెలిసింది. ఆయన కోరినట్టే అందరం బుద్ధిగా చదువుకున్నాం కూడా.నాకు child artisteగా తొలి సారి పది రూపాయల చెక్కునిచ్చినపుడు ఆయన ఆనందాన్ని ఇప్పటికీ మరువలేను. వెంటనే bank లో ఖాతా తెరిపించి హంగామా చేసి మరో పది జతచేసిన వైనం.. చాలా ఏళ్ళే కొనసాగింది. నేను ఆలిండియా రేడియోలో ఆడిషన్ టెస్టు హై గ్రేడులో పాసయ్యానని కబురందినపుడు ఆయన వృత్తి రీత్యా ఖమ్మంలో ఉన్నారు.
ఆయన స్టైలే వేరు.అక్కడినుండి నాకు పెద్ద గొప్పచాటుతూ.టెలిగ్రాము.
“congratulations on the distinction conferred on you” అని.
ఇలాగే.. ఇంగ్లీషు తప్పు మాట్లాడితే సహించేవారు కాదు, , ఆ పోలిక పూర్తిగా దిగింది నాక్కూడా.bank లో ఆయనని అంతా గురువుగారనే పిలిచేవారు.పేరు ఆలమూరి రఘురామ సూర్యప్రకాశరావు.చుట్టాలంతా రామం అనేవారు. అమ్మ పేరు సీత.సరిపోయింది కదూ.మేమిచ్చిన ఎన్నో ప్రదర్శనలకి రాలేకపోయేవారు.రవీంద్రభారతిలో ఆకాశవాణి స్వర్ణోత్సవాలకి ఎందుకనో వచ్చారు. “గొడుగులు, గొడుగులు”.  “పడమటివాకిలి తలుపులను గడియతీసి తెరిచారా” అనే దేవులపల్లివారి రచనలకు విశ్వనాథంగారు సంగీతం చేయగా తురగా జానకీరాణిగారు నృత్య దర్శకత్వం చేశారు. వందేమాతరం పాటను సినారె గారు తెలుగులో అద్భుతంగా రాశారు.దానికీ ఆటాపాటా ఈ పెద్దలే కూర్చారు, జమునగారు, పాలగుమ్మివిశ్వనాథంగారు, వేణుగాన విద్వాంసులు శ్రీనివాసన్ గార్లను కలవడం , వారు నన్ను ప్రశంసించడం చూసి పరవశించి పోయారు  నానగారు.
అలాగే.విశ్వవిఖ్యాత నటసార్వభౌమ యన్టిరామారావుగారు తీసిన శ్రీనాథుడు సినిమా trailer లో పెద్దనటుల సరసన నిలబడి మీనాక్షీ శేషాద్రికి డబ్బింగ్ .. ప్రసాద్ లాబ్స్ లో తెల్లవారుఝామున చెప్పినపుడు  వారి సంతోషానికి అవధుల్లేవు.
ఒకే ఒక్క సారి మరీ రాత్రి వేళ శ్రీనివాసన్ గారి మేధస్సుతో అవార్డులకని బెర్లిన్  పంపడానికి రూపొందించిన ఇంగ్లీష్ ఫీచర్ “you can not stop me” [అన్న దాంట్లో టైమ్ ను personify చేసి రాశారు. అందులో ఆ టైమ్ ను నేనే] రికార్డింగుకి నానగారు తోడు వచ్చి వారి అభిమాన వేణుగానవిద్వాంసుల త్రయంలో ఒకరైన యన్ . యస్ . శ్రీనివాసన్ గారిని పరిచయం చేసుకుని పొందిన ఆనందం చెప్ప సాధ్యంకాదు. అంతరాత్రి రికార్డింగు ఎందుకనుకుంటారేమో, , గడియారం టిక్ టిక్ లను నిశ్శబ్దంలో చేయడంకోసం. అలాగే మేక పిల్లను తెచ్చి నిజంగా దాని మేమే లను రికార్డు చేసిన ఘనత వారిది.  సహజత్వానికి తాపత్రయం. he was a perfectionist !! ఈ టైము లేదా ఆగని సమయం రూపకంలో  సర్వం తానే అనుకుని గర్వపడే  మానవుని చూసి  పగలబడి నవ్వే పని టైము పాత్రధారినైన నాకు చాలా ఉండిందందులో.అందుకు నన్ను స్పెషల్గా ఎంపిక చేసి బుక్ చేశారని తెలిసింది. నా ఇంగ్లీషు కూడా అమితంగా నచ్చుకున్నారు.  నాకపుడు  పద్దెనిమిదేమో.!?
child artiste వేటలో1971లో స్వయంగా శ్రీమతి శారదా శ్రీనివాసన్ గారే మా ఇంటికి వచ్చి తీసుకెళ్ళినప్పటి వారి సంబరమేమీ తక్కువ కాదు. అప్పటికి యివన్నీ అర్థంచేసుకునే పరిణతి నాకు లేదని యిపుడు తెలుస్తోంది.  చిన్నప్పటి శారదగారి వేషం అంటే అది నాదే.పూర్వజన్మ పుణ్యమూ.మా నానగారి పూజలఫలమూనూ.
మరో సంఘటన.APSFDC వారు సినిమాకి ముందు చేసే రాష్ట్ర రాజకీయాలను, ముఖ్యమంత్రి గారి రిబ్బను కటింగులను, వరదలు వగైరాలను భద్రాచల నవమి పండగను , యిలాంటి వివిధ వేడుకలు, సందర్భాల సమాహారాన్ని 15 నిముషములకు కుదించి రాసి వార్తాతరంగిణి పేరుతో సినిమాకు ముందు వేసేవారు.  కొల్లేటిసరస్సు వంటి పర్యాటక ప్రదేశాల గురించి, భీభత్సమైన తుఫానులగురించి కూడా చాలా చేశాను. భావం బాగా పలికిస్తానని పేరుండేది.ఉంది యిప్పటికీ ఆ పేరు. ఈ రికార్డింగులు సారథీ స్టూడియోస్.  అమీర్పేటలో జరిగేవి. అంటే ఈనాటి నగరపు నడిబొడ్డన్న మాట.  కానీ 80 వ దశకంలో అమీర్ పేటలో టింబర్ దుకాణాలు వచ్చాయంటే ఆ తరువాత అడవిలా ఉండి భయమేసేది.  అందుకు నానగారు తోడు వచ్చి తీసుకెళ్ళారు రెండుసార్లు, అప్పట్లో పాత కాలం యన్టిఆర్ పల్లెటూరి పిల్ల చిత్ర దర్శకులు   బివి సుబ్బారావుగారు FDC కి డైరెక్టరుగారు. వారిని కలిసి నానగారు ఆతరం మాటలాడుకుని మురిసి పోయారు.
నేను వెళ్ళక వెళ్ళక ఏదైనా ఫంక్షన్ కి వెళ్తే ఎవరో ఊహించని వారు అర్జంటంటూ రికార్డింగుకి పిలవడం, నానగారు ఆ ఫోను మాట్లాడి నేనున్న చోటికి పరుగుపరుగున రావడం.ఎన్నిసార్లు జరిగిందో చెప్పలేను. ఆయనకెందుకో నాపట్ల అమితమైన ఉత్సాహం.
ఇదంతా అటుంచి క్లాసు ఫస్ట్ రావడం నాకు నేనే పెట్టుకున్నరూలు.  పదోక్లాసు వరకు సాగించగలిగాను. తరువాత పరీక్షలముందు అతిగా నీరసించి పోతే నానగారు బత్తాయిలరసం తీసి బలవంతంగా నా నోట్లోపోసి,  కంపాసు బాక్సు నిండా చప్పరించే హార్లిక్సు బిళ్ళలు పెట్టి నాకు సేవలు చేస్తుంటే చూసిన మా మితృలంతా నన్ను తిట్టేవారు.. నాన్నను తెగ వరీ చేస్తున్నావనేవారు.  పెద్దపరీక్షలు అంటే అన్నం సయించేది కాదుమరి.పైగా రోజువిడచిరోజు  హిప్ మీద డ్యూరోబోలిన్ యింజక్షన్ తప్పనిసరి అన్నారు.  ఏంటో!!  ఎందుకంత చదివానో అని ఇపుడెంత చింతిస్తానో.
నానగారు ఆవకాయ ముద్దలు పెడితే నెయ్యి పోసేసేవారు. ఆ స్మృతులు మరీమరీ మధురాలు. హిమాం పసందులంటూ ఆయన తెచ్చిపడేసే  వంకరటింకర అష్టావక్రపు తీయని మామిడిపళ్ళకన్నా తీపి జ్ఞాపకాలు. ఆయనంటే నాకున్న మేరుపర్వతమంత నమ్మకం, ధీమా. ఇప్పటివరకు ఇంకెవ్వరన్నా లేవు.
నా పెళ్ళై అత్తవారింటిలో దింపిన తొలిరోజుల్లోనే మా పక్కిల్లే వాళ్ళ బేంకు బ్రాంచ్ ఉండటం చూసి మరుక్షణమే నాకు జాయింట్ అకౌంటు తెరిచారు. ఎపుడొచ్చినా అమ్మను నాదగ్గర దింపి ఆయన రిటైరైనా సరే పక్క bank కివెళ్ళి సెటిలైపోయేవారు. మావారి కిష్టమని పుల్లారెడ్డి స్వీటు తీసుకురావడమంటే వారికి పండగ. తన పిల్లలనే కాదు, . యింటికొచ్చిన అల్లుళ్ళకీ, కోడళ్ళకి మరీమరీ ప్రీతిపాత్రులయ్యారు. వియ్యాలవారంతా ఒకటేమాట. ఆయనలాంటి మనిషి మరొకరుండరని. ఆఫీసంతా అదేమాట.
నానగారు అనగానే రొటీనుగా అందరికీలాగా కాక నాకు మరీమరీ ఎక్కువగా తరగనన్ని స్మృతులున్నాయా అనిపిస్తోంది రాయబోతే.. నానగారిని పిచ్చి ప్రేమతో daddy  అని మా ఇంట్లో చనువుగా పిలిచి , అల్లరి చేసి ఆటలాడించినది నేనేనేమో.. ఆయన నాకు చేసిన గారమేమీ తక్కువ కాదుమరి. నాతో అప్పటి సంపూర్ణ రామాయణంలోని శబరి పాట ఎక్కువగా పాడించుకొనేవారు. అలాగే మరి ఎందుకనో ఆదివారాలు సాయంత్రం ”కాచిగూడా బాలాజీ రతన్ లాల్ దాకా బర్కత్ పూర్ నుంచి నడవగలవామ్మా.”అని నన్నే ఎక్కువగా తోడు తీసికెళ్ళి మాంఛి మీగడ మీద పంచదార చల్లిన స్వీటు తినిపించేవారు. 1980 లో నాకు అబిడ్సులోని వాజ్ స్టూడియోకి ఆదివారమైనందుకు తోడుగా వచ్చి పక్కనే ఉన్న hotel Emerald లో గట్ఠిగా తినిపించి, బయట మళ్ళీ మంచి సపోటా ఫ్రూట్ జ్యూస్ తాగించి , దారి పొడవునా ఏది కనిపిస్తే అది కొనిపెట్టేవారు. అలా అడిగినా ఎంత భయపడుతూ  కావాలనేదాన్నో తలచుకుంటే ఆశ్చర్యమే యిప్పటికీ..  అమ్మేవంటుందో నని భయభక్తులుండేవి. ఆయనకి మాత్రం ఎంత ఖర్చు చేయిస్తే అంత తన్మయమొందేవారు.. నానగారు పక్కనుంటే ఆ thrill వేరు.!
రేడియోవారు నాటకాలకని బుక్ చేస్తే చీరలే కట్టుకుని వెళ్ళేదాన్ని. కాలేజీ లైఫ్ యింకా అవలేదు అప్పటికి. చదువులకి అందరిలాగా అన్నిరకాల డ్రెస్సులు వేసుకునేదాన్ని. 1981 లో నానగారు డ్యూటీ మీద మైసూర్ వెళ్ళి ప్రత్యేకించి నాకోసం తెచ్చిన షిఫాన్ చీరల అందాన్ని ఎప్పటికీ మరువలేను. Like him, the sarees were also class apart, ,!!ఇంతపెద్ద సంసారమని శలవుదొరకదని  ఎవరింట్లోను నాకు సౌఖ్యంగా ఉండదని ఏ ఊరికీ తీసికెళ్ళని నానగారు , , రిటైరయ్యేముందు.bank వారి బలవంతంమీద చివరి LTC వాడుకునే నాటికి నాకు జాబు వుండడంతో.. నన్ను బిల్లులో మినహాయిస్తూ total south tour .. flight లో తిరిగాము అమ్మ, చెల్లాయి, యిద్దరు తమ్ముళ్ళతో.
ఆ luxury, , secured feeling మాటలలో చెప్పడం నా వల్ల కాదండీ.one and only pleasure trip గా ఈనాటికి register ఐపోయింది.
1990-91 లో రెండేళ్ళు మాత్రమే మా పెదతమ్ముడుకి మద్రాసు లో జాబ్ వస్తేను మా అమ్మ బలవంతంమేరకు ఊరు కదిలి అడయారులో ఉన్నారు. ఒక దసరాకి పిల్లలమంతా మా పిల్లలతో [చంటీ. చిన్నావయసువారు] ఓ పది రోజులు పుట్టింటి స్టే ని పరమానందంగా గడిపాము.  మా పిల్లలందరికీ తాతగారు ఫేవరెట్, గ్రేట్ అయినది ఆ ట్రిప్పులోనే. అడిగినదల్లా కొనివ్వడమేకాక రోజూ గ్రాండ్ బజారుకి తీసుకెళ్ళి అదిరి పోయే కొత్త కొత్త పిండివంటలు తినిపించారు కదూ మరి. అందుకూ. మదరాసులో పెర్సనల్ గా ఆయన enjoy చేసినది మాత్రం సీజన్స్ టికెట్స్ కొనేసుకుని కచ్చేరీలకెళ్ళి లైవులు చూడడం.
చెప్తున్నా కదా.. పిల్లలందరూ ఎవరికి వారే డాడీస్ పెట్ అనుకునేలా పెంచారు.
నానగారి ఉద్యోగానికి ఏ ఆటంకమూ రాకుండా  లీవన్నది తీసుకోకుండా అహరహము శ్రమించారన్నాను. గమ్మత్తేంటంటే సివియర్ ఆయాసం వ్యాధి రాత్రంతా సతాయిస్తే పొద్దుటికల్లా ఠంచనుగా బాంకుకి  వేళకంటే ఎప్పుడూ గంటముందుగా వెళ్ళేవారు. నేను అనారోగ్య కారణాలవల్ల హైదరాబాద్ సెంట్రల్ యూనివర్సిటీలో M. Sc  chemistry discontinue చేయవలసి వచ్చినపుడు చాలా కృంగి పోయారు. అదే సంవత్సరం 1981 లో మా అమ్మ ప్రోద్బలంతో బేంకు పరీక్ష పాసై SBH లో జాయినవడం ఆయనను మిక్కిలి బాధించింది.. ఆయన పొందిన కాస్త ఆనందం ఏంటయా అంటే. భగవంతుడున్నాడు కనుకనే నాకు SBI లో రాలేదని. !!
నానగారంటే ఎప్పుడూ నేనందరికీ చెప్పే మరో చిన్నకోణముంది. ఇంటిముందు ఆయనంటూ నిలబడి యున్నపుడు దారే పోయేవారెవరైనా ఫలానా అడ్రసు ఎక్కడండీ అని అడిగారో.. ఆ కాయితముచ్చుకుని ఆ పెద్దమనిషిని లోపలకంటా లాక్కొచ్చి అందులోని ఫోను నంబరు స్వయంగా తిప్పి కనెక్టు చేసి మాట్లాడించి పంపేవారు.  అందుకే ఆయన కోటికొక్కరు.
ఫోన్ అన్నా కనక మరో ముచ్చట. మేము 1969 లో రాగానే మాకు ఫోనులేదు.  మేము యింటివారి ఫోనులో వారు దయదలచి పిలిస్తే కిందకి వెళ్ళి మాట్లాడి వచ్చేవాళ్ళం.
రానురాను రాగద్వేషాలకతీతులుకాని ఆయింటావిడ మాకొచ్చే కాల్స్ గురించి చెప్పేవారు కాదు, మా  పోస్టునూ దాచేసేవారు. నాకేమైనా ఆకాశవాణి , అమృతవాణి వారు రికార్డింగుందని గానీ, మా అక్కలప్పటికే కాస్త పెద్ద.. కనుక ఏ పనుండి లేటైనా ఫోను చేస్తే మెసేజ్ మాకందడం బందయిందని తెలుసుకున్న మరుక్షణం. ఫోను పొందడం అంత సులువుకాని ఆ రోజుల్లో పదిరోజుల్లో యింటికి ఫోను పెట్టించేశారు.. that was my dad! అడగకుండా యింటద్దె పెంచి, కొన్నప్రతివస్తువు ముందు యింటివారికి చూపి.తినే ప్రతి పదార్థం వారికి ముందుగానే పంచియిచ్చి మగదిక్కులేని  వారని ప్రత్యేకంగా బేంకుపనులన్నీ చేసివ్వగా వారు నానగారికిచ్చిన treatment యిది. సూక్ష్మంగా మాత్రమే చెప్పా సుమండీ.
నానగారితో నా బంధం సరిగ్గా 34 సంవత్సరాలు. ఆహారం చాలా పదును. ఏది పడితే అది, ఎపుడు పడితే అపుడు నోరును గిర్నీలా యేనాడూ వారు వాడలేదు. ఎంతో శక్తియున్నమనిషిలా చివరిదాకా వందలమంది బంధుమితృలకు స్వంతమనిషిలా, శ్రేయోభిలాషిగా, జాతకచక్రాలు, జీవనసాయాలు చేస్తూ, మానసిక స్థైర్యాన్ని అవసరమైనవారందరికీ సొంతాన్ని లెక్క చేయకుండా చేస్తూ, తలలో నాలుకగాఉంటూ.. పిల్లలమైన మేము కూడా పలకరించలేనంత బిజీగా మారిపోయి వచ్చేపోయేవారితో అనునిత్యం మాటామంతి సలుపుతూ. నవ్వుతూ నవ్విస్తూ కనీసం పిల్లలు , పెళ్ళాం పోరుతున్నందుకైనా బీపీ చూపించుకోని, చివరి దాకా తన కిష్టమైన నేతిని తిని.. తగినంత physical,  తగనంత mental strain తీసుకునేవారు.! ప్రజాశ్రేయస్సుకి పెద్దపీట వేస్తూ పోస్టు కవర్లు,  రెవెన్యూ స్టాంపులు, కొత్త కరెన్సీ నోట్లు, staplers, రకరకాల పెన్నులు , రబ్బర్లు, పెన్ పెన్సిల్స్, యిప్పటికీ నేను చూడని కొత్తరకాల స్టేషనరీ నంతా హాబీ కన్నా ఎక్కువగా తన గదిలో దుకాణంలా స్టాకును మెయిన్టెయిన్ చేసేవారు. అడిగినవారికి , అవసరమైనవారికి వాటిని పంచివ్వడంలో పిచ్చి సంతోషం పొందేవారు.  అది వీరి హాబీ.! యిలా సాఫీగా సాగుతున్న మా తండ్రిగారి గుండె ఎందుకనో నిశ్శబ్ద పోటుకు గురై ఒకేఒక రాత్రి తన యింటిలోనే తీవ్ర అసౌఖ్యానికి లోనై మరునాడు 15•9•1994 గురువారం, ఏకాదశి నాడు 68 సంవత్సరాలు అవిశ్రాంతంగా పనిచేసిచేసి ఆగిపోయింది.! ఆసుపత్రి, కోర్టు ఆవరణలలోకి వెళ్ళకూడదన్న ఆయన కాంక్షలు నెరవేరినట్టే అయింది.
ఆయన చివరిలో అర్థాంతరంగా అంతర్థానమొందడం మా ఒక్క కుటుంబానికే వెలితి కాదన్నవిషయం మూలమూలలనుండి వచ్చి సంతాపం తెలిపిన ప్రజల మూలంగా తెలుసుకున్నమేము.. మిశ్రమానుభూతులకు లోనయ్యే వాళ్ళం. కాకపోతే చీటికీ మాటికీ నాకు ఏ సమస్య వచ్చినా .. ”నవగ్రహాల ప్రభావాలు, సంచారాలు.. యిన్నోయింట్లోంచి.. అన్నోయింట్లోకొస్తే నీకు బ్రహ్మాండమమ్మా. ఒక్కయేడాది ఓపిక పట్టరా.అన్నీ సర్దుకుంటాయని” చెప్పే ధైర్య వాక్కులు ఈ రోజుకీ నాకైతే పేద్ద వెలితి.!! మనిషి ఉండగా జాతకశాస్త్రం ఓనమాలు నేర్చుకున్నా వారిలాగే నలుగురికి ఉపయోగపడేదీ. జీవితమన్న బాధ మరికొంత. ఏది ఎలా ఉన్నా.. ఆయన గతించినపుడు కొందరు పెద్దలు.. ఆయనను కొనియాడుతూనే.. ధన్యుడు కనుకనే ‘తీసుకోకుండా పోయారు.” అన్న మాటలు విన్నపుడు నా ఒళ్ళు మండిపోయేది. తీసుకునుంటే మేమూ కాస్త చూసుకునే వీలు దొరికేదికదా. సడన్ గా మాయమవడం. అన్యాయం అని చాలా కాలం గింజుకున్నాను, కానీ మా అమ్మ ఒక ఏడాది బాధపడి.. ‘తీసుకుని’ పోయినపుడు గానీ నాన్నగారి అప్రకటిత, అనూహ్య అస్తమయం వెనుక అంత సుఖమయమైన మరణమనే అర్థం ఉందని తెలియలేదు.. !
నాకు ఆశ్చర్యం కలిగించిన మరో రెండు సంఘటనలు.
నేను ఒకే ఒకసారి మా మేనమామగారి పట్టుదల మేరకు కోనసీమ ప్రాంతాలకు వెళ్ళాను 1976లో. ఊరంటేనే వింత. కొత్త. మా నానగారి ఊరు రాజోలని .. అక్కడవారికో యిల్లుందనీ మాటల్లో వినడమే. మామావయ్య తన ఊరు అమలాపురంనుండి బస్సులో నన్ను రాజోలు చూపిస్తానని తీసికెళ్ళగా ఊళ్ళోకడుగుపెడుతూనే ఎవరో ఆంటీల్లాంటి వారు నన్నుచూసి ఆపి నువ్వు గానీ రామంగారమ్మాయివా.. అని అడిగితే అవాక్కవక ఏమవమంటారు?నానగారు ఆ ఊరొదిలి మళ్ళీ వెళ్ళిందీలేదు. నాసంగతి సరేసరి. అడిగిన వారు మా తాతగారి తమ్ములుంగారి తాలూకు అట. పిలిచి పనసకూర తో భోజనం నేలమీద పీట వేసుకుని తిన్నగుర్తు బలంగా దిగింది.!
మరోసారి నన్ను త్యాగరాయగాన సభ వేదిక పై చూసిన పెద్దలు ఒకరు ,  కార్యక్రమం అనంతరం నన్ను కలిసి  మీరు ప్రకాశరావుగారి అమ్మాయా? అన్నారు.
హాఁ!అప్పటికే వారు స్వర్గంచేరి పదేళ్ళైపోయింది.మళ్ళీ అవాక్కు.
ఆయన  కూడా bank లో నానగారితో పని చేశారనీ, పైలోకాలనుండి కూడా తనను తలచుకునేంత దగ్గరి వారనీ తెలిపి నన్ను పులకింపచేశారు.. కేవలం ముఖం.పోలికలను బట్టి యింత విడ్డూరాలా.??ఏవైనా.నాకు అలాంటపుడు కలిగేది అనిర్వచనీయమైన ఆనందమే.
నావరకు నాకు,  బాంక్ మాటొచ్చినా, మంచి సుబ్బలక్ష్మి పాటొచ్చినా, టీవీలో రాశిఫలాల ప్రోగ్రామ్ వచ్చినా, మంచి జోక్ విన్నా,  మామిడిపళ్ళు విరివిగా చూసినా, గుట్టలుగా కూరగాయలు యింటికి తెచ్చినా, వంకాయ పులుసుపచ్చడి, గోంగూరపచ్చడి చేసినా, ఫిల్టరు కాఫీ పీబెర్రీ  తాగినా, ఎవరు నన్ను మెచ్చుకున్నా.. నానగారు నాతో ఉన్నట్టే,  నాలో ఉన్నట్టే  అనుభూతి చెందుతాను. దానికి తగ్గట్టే జీవితంపట్ల, , సిద్ధాంతపరంగా మావారికీ మా నానగారికీ చాలా పోలికలుండడం నేను చేసుకున్న పుణ్యమే. ఈ మా నానగారికి కూతురునని  అవకాశం వచ్చినపుడల్లా చెప్పుకోడానికి ఉవ్విళ్ళూరుతానంటే అతిశయోక్తికాదు.
నాన్నగారూ.జై!!

రచన:మంథా భానుమతి 
  “ఎందుకంత భయం?” శాస్త్రన్నయ్యని అడిగాను… అప్పుడు నాకు ఐదేళ్ళుంటాయేమో!
  ఐదేళ్ళ పిల్ల ఏం రాయగలదు  అనుకోకండి.. ఇది రాస్తున్నప్పటికి నాకు బోలెడు ఏళ్ళొచ్చాయి. రింగు రింగులుగా వెనక్కెళ్ళి..
  చిన్నప్పటి రోజుల్నుంచీ మొదలు పెట్టి నా కథ చెప్తున్నా! నేనే ఆ గారాల కూతుర్ని.
  అమ్మకి నలభై, నాన్నగారికి నలభై రెండేళ్ళు దాటాక పుట్టాను. ఇంట్లో అమ్మా, నాన్న, నేను, శాస్త్రన్నయ్య ఉంటాం. వాడి పైన ముగ్గురన్నలూ వేరే ఊర్లలో ఉంటారు. అందరి కంటే పెద్దైన అక్కకి పెళ్ళయి ముగ్గురు పిల్లలు కూడా.. పెద్దన్నయ్యకి కూడా పెళ్ళయింది.. నేను పుట్టక ముందే! రెండో అన్నయ్య, ఇంట్లో బాబు అంటారు.. మద్రాస్ లో యఫ్.సి.ఏ చదువుతున్నాడు. మూడో అన్నయ్య కనకం.. బెల్గాంలో ‘లా’ చదువుతున్నాడు.
  “ఏమో.. నాకేం తెలుసు? ఏది కావలసినా అమ్మనే అడుగుతా. ఏ గొడవా లేకుండా పనై పోతుంది.” అమ్మ ఇచ్చిన పదిరూపాయలు పట్టుకుని బూట్లేసుకుని, తలుపు దగ్గరకెళ్ళాడు శాస్త్రన్నయ్య, నా నెత్తి మీదో మొట్టికాయ మొట్టి మరీ.
  “అమ్మా!” గావు కేక పెట్టా.
  వెనక్కి తిరిగి ఓ వికటపు నవ్వు నవ్వాడు.
  “అవున్లే.. క్లాసులో అన్నీ సున్నా మార్కులే.. అందుకే..” నాలిక బైట పెట్టి వెక్కిరించా.
   వెనక్కి వచ్చి మళ్ళీ ఓ మొట్టికాయ వేశాడు దుర్మార్గుడు.
  “వెధవా!” ఈ సారి ఊరుకోలేదు.. చెయ్యి తీసుకుని గట్టిగా కొరికా. రెండు జళ్లూ  ఓ లాగు లాగి వెళ్లిపోయాడు.
  పెంకులెగిరిపోయేలా రాగం పెట్టాను. ముచ్చిలిగుంట దగ్గరంతా నొప్పి.
  “నీ కంటే అంతరం పెద్దవాడు.. వాడితో నీకేవిటే..” అమ్మ నన్నే తిట్టింది.
  అంతరం అంటే ఏంటో! నాకు అర్ధం కాలే.. “వాడు” అప్పుడే యస్సేసేల్సీ పరీక్షలు రాశాడు. కాళ్ళెత్తి వేళ్ళ మీద సాగదీసి నిలుచుంటే తల, గుమ్మానికి తగలేంత పొడుగు. అంతరం అంటే అంత పొడుగనేవో.. నా కంటే పదేళ్ళు పైనే పెద్ద. అయినా ప్రతీదానికీ నాతో వంతుకొస్తాడు. అమ్మ మాత్రం నేనే వాడితో వంతంటుంది.. అమ్మకి వాడంటేనే ఇష్టం..
  హాల్లో మూలకెళ్లి కూర్చుని ఏడుస్తూ కూర్చున్నా.
  అప్పుడే నాన్నగారొచ్చారు బైటినుంచి.
  “ఏంటమ్మా చిట్టి తల్లీ?” చేతులు చాచారు.
  ఒక్క ఎగురు ఎగిరి ఆ చేతుల్లోకి దూకి, నాన్నగారి భుజంమీద మొహం దాచుకున్నా. ఒక చేత్తో తల మీద దువ్వుతూ, ఎత్తుకునే లోపలికి తీసుకెళ్ళారు.
  “ఇదిగో! ఎందుకే మా తల్లిని ఏడిపిస్తారు? చిన్న పిల్లని చేసి..  ఏడీ? వాడేనా?” అమ్మని ‘ఇదిగో’ అని పిలుస్తారు నాన్నగారు. అదేంటో నాకెప్పుడూ అర్ధం కాదు.
  “ఇది చిన్న పిల్లా! రాక్షసిలా పడిపోతుంది వాడి మీద.”
  “అమ్మా!” చిన్నగా అరిచాను. నాన్నగారు తల దువ్వుతుంటే అన్నగాడు మొట్టిన చోట చివ్వు మంది. కళ్ళలోంచి బోలెడు నీళ్ళు కారాయి.
  “ఏమైందిరా నాన్నా?” నాన్నగారు మంచం మీద కూచోపెట్టి తల తడిమారు నెమ్మదిగా.
  “శాస్త్రనయ్య కొట్టాడు.” సందు దొరికింది కదా.. లొడలొడా అన్నీ చెప్పేశా.
  నాన్నగారి కళ్ళు ఎర్రగా అయిపోయాయి.
  “ఇదేం తక్కువ తినలేదు. పళ్ళన్నీ దిగేట్టు కరిచింది.” అమ్మ అన్నయ్య గాడిని వెనకేసుకొచ్చింది.
  “ముందు వాడే మొట్టాడు నాన్నగారండీ..” వెక్కుతూ అన్నాను.
  “రానీ చెప్తాను.. వెధవని. చెమడాలెక్కదీస్తాను. ఆడపిల్లని ఎంత సున్నితంగా చూసుకోవాలీ!”
  “జుక్కు జుక్కు చిట్టి తల్లి, జుక్కారి చిట్టితల్లి..” అంటూ నన్ను నవ్వించడానికి పాట పాడారు. అప్పటికప్పుడు కల్పించి పాడేదైనా సరే.. చక్కగా పాడతారు నాన్నగారు.
  అందుకే నాన్నగారంటే నాకు చాలా ఇష్టం.
                                                    ………………..
  అంత పొడుగున్నాడు.. ఆ మాటనడానికి ఇష్టం లేదు కానీ నాన్నగారంటే దడే వాడికి. వాడంటే తెలుసుగా.. శాస్త్రన్నయ్య..
  ఎదురుగా కనిపిస్తే తప్పించుకుని వెళ్లిపోతాడు.
  నేనైతే వీధిలో పకోడీల బండి గంట వినిపిస్తే నాన్నగారి దగ్గరకెళ్ళి చెయ్యి చాపుతా. ఏమీ అనరు.. నవ్వుతూ అర్ధణా కాసు చేతిలో పెట్టేస్తారు.
  మరి శాస్త్రి.. ఇంకా పైనున్న ముగ్గురన్నయ్యలూ, ఎందుకబ్బా ప్రతీదీ అమ్మ ద్వారా అడిగిస్తారు?
  చాలా రోజులు నాకు అర్ధం కాలేదు..
  నాన్నగారు ఎప్పుడూ కాంపులకెళ్తుంటారు. ప్రొహిబిషన్ యస్సై. అందుకని.. అల్లరి చేసినప్పుడల్లా, “మీ నాన్నగారికి ఇష్టం ఉండదు.. కోపం వస్తుంది. వచ్చారంటే ఊరుకోరు..” అంటూ భయపెట్టేసి ఉంటుంది.
  నా దగ్గర కూడా అంటుంది. కానీ..
  నేను మాత్రం ఎప్పుడూ భయపడను.
  అందుకే, మా శాస్త్రి కూడా నాకు భయపడుతుంటాడు. సాయంత్రం అంతా.. మొన్నా మధ్యని బాబన్నయ్య వచ్చినప్పుడు తెచ్చిన టెన్నిస్ బంతి కోసం, వీధరుగు మీద ఇద్దరం దెబ్బలాడుకున్నాం. తను క్రికెట్ ఆడుకోడానికి కావాలిట. చచ్చినా ఇవ్వనన్నాను. బలం బాగా ఉందిగా.. లాక్కుని, గోడ దూకి పారిపోయాడు.
  అమ్మ సామాన్లు సర్దుకుంటూ పట్టించుకోలేదు. చెప్పినా లాభం ఉండదని మూలకెళ్లి పడుక్కున్నా.
  రాత్రి నిద్రపోయానా! పొద్దున్న లేచే సరికి ఎక్కడో ఉన్నా.. 
  కళ్ళు నులుముకుంటూ లేచి, బార్లా తీసున్న కటకటాల్లోంచి బైటికొచ్చాను. పొడవాటి వరండా! అంతా కొత్తగా ఉంది.  ఏడుపొస్తోంది. అమ్మకోసం అటూ ఇటూ చూశాను. కనిపించలేదు. ఇల్లు కూడా మారిపోయింది. ఎదురుకుండా వరుసగా గదులు. వరండాలో నవారు దణ్ణాలు. దణ్ణాల మీద బట్టలారేసి ఉన్నాయి.
  అదిగో.. నిన్న నేను వేసుకున్న గౌను, నాన్నగారి యూనిఫారం.. పెద్ద కాకీ నిక్కరు, కాఖీ షర్టు. అమ్మ చీరేది? అసలు అమ్మేదీ? గట్టిగా ఏడవాలనుంది..
  అమ్మనొదిలేసి నాన్నగారు గానీ నన్ను ఎత్తుకొచ్చేశారా? నిన్న అమ్మ నన్ను తిట్టిందని అనవసరంగా చెప్పాను. అవునూ.. వాడేడీ? అనుకోకుండా చెయ్యి నెత్తి మీదికెళ్లింది.
  నెమ్మదిగా నడుచుకుంటూ వరండా చివరున్న వీధి గుమ్మం దాటి బైటికొచ్చాను.
  రోడ్డు కూడా కొత్తగా ఉంది. పట్టుపరికిణీ కాళ్ళకడ్డం పడుతోంది. రాత్రి పడుకున్నాక, లేపి మారుస్తానంటే పేచీ పెట్టి ఏడవడం గుర్తుంది. అమ్మ పెరుగన్నం కలిపి నోట్లో ముద్దలు పెడుతుంటే గుటుకు గుటుకు మింగడం కూడా గుర్తుంది.
  అడుగో.. వీరన్న. నాన్నగారి దగ్గర పని చేసే కానిస్టేబుల్. యూనిఫారం వేసుకుంటాడు కానీ వేరుగా ఉంటుంది. అమ్మయ్య.. ఐతే, అమ్మ కూడా ఇక్కడే ఎక్కడో ఉంటుంది. రోడ్డు మీద నడవడం మొదలెట్టాను.
  “పాపగారూ! ఎక్కడికెల్లిపోతన్నారండీ? అయ్యబాబోయ్.. అయ్యగారు చూస్తే నా పనైపోదండే? అమ్మగారేరీ?’
  “అమ్మ కోసవే వీరన్నా! వెతుకుతున్నా.. ఎక్కడా కనిపించట్లే.” రాయి అడ్డం వచ్చి బొక్క బోర్లా పడి పోయాను.
  “అయ్యయ్యో.. పాపగారూ! వత్తన్నా ఉండండి.” వీరన్న గబుక్కున లేపి ఎత్తుకుని, మళ్ళీ కటకటాలింట్లోకి తీసుకెళ్లాడు. అప్పుడే అమ్మ తడీపొడి చీర కట్టుకుని, తలకి పిడప చుట్టుకుంటూ వరండా ఆ చివర్నుంచి రావడం కనిపించింది.
  చటుక్కున జారిపోయి, అమ్మ కుచ్చిళ్ళల్లో తల దాచుకున్నా వెక్కుతూ.
  నాన్నగారంటే నాకు చాలా ఇష్టమే.. కానీ,
  అమ్మ ఎక్కడికైనా వెళ్తే.. అమ్మో! ఇంకేవైనా ఉందా! శాస్త్రన్నయ్యని వెనకేసుకొచ్చినా సరే.. అమ్మ కావాలి.
                                                   ……………………. 
రచన: Harini Madhira 

A super forward thinking person he believed in giving his partner, his kid’s complete freedom of thought. An era when people wanted a boy he prayed for a girl child. Engineering and MBBS were the only two professions seen as worth studying you gave us the freedom to follow our dreams. Basic education used to be the flavor of the season back then and here he was who gave his kids exposure to Music, dance, sports and theater. 
His simple theories like “learn music so that you can at least cry in Sur”, “Do anything in life but be good at it .. Jhaadu bhi becho toh log bolen wah kya Jhaadu becha hain” were profound!! 
Nanna you have been the guiding force and your theory of let loose people and let them make their own decision has made us what we are. You are definitely way ahead in your thinking, values and knowledge. Father to not only to his own kids but also their partners who joined the wagon in course of time; he is a man with discipline and values.  A very unique and rare man who always takes pride in being introduced as Mr. Sujala (my mom’s name) or his kids’ dad. Very good orator and entertainer I have always seen him ready to learn and absorb knowledge practically from any and everyone. 
In nutshell Childlike, naïve and divine that’s my dad! 
రచన: నాగలక్ష్మి కర్రా

          ఆడపిల్ల కావాలి , ఆడపిల్ల కావాలి అని తపించిపోయే మా నాన్నగారికి నలుగురు మొగపిల్లల తరువాత పుట్టిన దాన్నని ఎంతో ముద్దు . కాబట్టి సహజంగా ఎంతో గారాబం చేసేవారు నాన్నగారు . అలాగే అన్నయ్యలు కూడా .
          నాకు జ్ఞానం వచ్చిన దగ్గరనుంచి నాన్నగారితో పాటే భోజనం, నాన్నగారి పక్కనే కూర్చోవడం . పక్క గదిలోకి వెళ్లినా పాపేది ? పాపేది ? అని వెతికేవారు . నాన్నగారు తొమ్మిదింటికి భోజనం చేసేవారు, ఎప్పుడైనా ఆ సమయానికి ఆకలిగా లేదు అంటే యిప్పుడు నాతో కొంచెం తినీ తరవాత కొంచం తిను అనేవారు . పండుగలు వస్తే గాజులు , రిబ్బన్లు ( యీ కాలం పిల్లలకి తెలీనివి ) బట్టలు అన్నీ రెండు జతలు తెచ్చేవారు. పొద్దున్న వొక సెట్టు , సాయంత్రం వొక సెట్టు వేసుకునేదాన్ని. చేతులకి గోరింట పెట్టుకోవాలి . కాళ్ళ పట్టీలు తియ్యనిచ్చేవారు కాదు . ఆడపిల్ల యింటికి అందం అనేవారు .
         నాన్నగారు ఎప్పుడూ సరదాగా మాట్లాడేవారు . మోహంలో యెప్పుడూ చిరునవ్వు చెరగనిచ్చేవారు కాదు . అందుకే అతనికి ఎందరో స్నేహితులు వుండేవారు . అగ్గి బుగ్గి అయిపోతూ  వచ్చినవాళ్లు కూడా నవ్వుకుంటూ వెళ్ళేవాళ్ళు . నాన్నగారు  నాటకాలలో ఆడ పాత్రలు , మొగ పాత్రలు వేసేవారు.  కాని నాన్నగారు నటిస్తూ వుండగా నేను ఎప్పుడూ చూడలేదు . నాకు పదేళ్ళు వచ్చేంతవరకు నాటకాలలో నటించారు . నాకు ఏడుగంటలకే నిద్ర పోవడం అలవాటు . యెంత ఆపుకుందామన్నా నిద్ర ఆగేదికాదు . అందుకే నాటకాలు చూడలేకపోయేదాన్ని. ఆయన బాగా నటించేరు అనేదానికి గుర్తుగా బోల్డన్ని కప్పులు వుండేవి యింట్లో, అవన్నీ నా ఆట బొమ్మలలో చేరిపోయేవి . అప్పట్లో వాటి విలువ తెలీదు . నాన్నగారు ఆగ్నేయ రైల్వే ఆధ్వైర్యంలో కొన్నాళ్లు ఒరిస్సాలో వున్న కటక్ లోను  తరువాత ఖుర్దా రోడ్డు లోను నాటక పరిషత్తులు నిర్వహించేవారు .
          నాన్నగారు రైల్వే ఇంజనీరింగ్ డిపార్ట్ మెంట్ లో అక్కౌటెంట్ గా పని చేసేవారు . ఫస్ట్ క్లాస్ పాసులు ఏడాదికి మూడు ఇచ్చేవారు . అంటే యేడాదికి మూడు ప్రయాణాలు చెయ్యొచ్చు . అందులో తిరుపతి ప్రయాణం వొకటి తప్పకుండా వుండేది . జీతం ఎంతొచ్చేదో తెలీదు . పెత్తనమంతా అమ్మదే . మా నాన్నగారికి చేబదుళ్లిచ్చే అలవాటు వుండేది . యిచ్చిన డబ్బు అడగకూడదు అనే నియమం వుండేది . యీ నియమానికి మా అమ్మ నక్షత్రకురాలిగా ( నక్షత్రకుడు కి స్త్రీలింగం ) అడ్డుపడి నాన్నగారి జీతం రక్షించేది .
            నిజం చెప్పడానికి భయపడకూడదు , మనం తప్పు చెయ్యనప్పుడు యెవ్వరికీ భయపడనవసరం లేదు . తప్పు పని యెప్పుడూ చెయ్యొద్దు అని చెప్పేవారు .
          అందుకే తప్పు ఎవరు చేసినా నిలదియ్యడం , నా తప్పు లేకుండా ఎవరైనా చిన్న మాట అన్నా పడక పోవడం చిన్నప్పుడే అలవాటయ్యింది . నాలోని యీ గుణం తలబిరుసు, పెద్దవాళ్ళని గౌరవించని మనిషిగా ముద్ర వేసేయి . అయినా నాకు మా నాన్నగారు చెప్పినదే వేదం .
        ఖుర్దా రోడ్డులో మేము కొత్తగా కట్టిన కాలనీకి మారినప్పుడు నేను 2వతరగతి పాసయి మూడులోకి వచ్చాను . నాలాంటి పిల్లలు వో ముపై మందికి స్కూలుకి వెళ్ళడం సమస్యగా మారింది. యెందుకంటే  స్కూలుకి 2కిమి నడవాలి . వోకటో క్లాసు చదవవలసిన పిల్లలకి యింకా కష్ఠం . ఒరియా పిల్లలు కూడా వో నలభైమంది దాకా వుండేవారు. యింత మంది పిల్లలు చదువు లేకుండా గాలి పట్టి పోవాలా ? పిల్లల భవిష్యత్తు ఏమిటి ? మా వూర్లో తెలుగు వాళ్ళ ఇళ్ళల్లో జరిగే మంచి చెడు కార్యాలకి పురోహితుడు లేదు . అప్పుడు మా నాన్నగారు కొందరు స్నేహితులతో కలసి యింటికి వొక రూపాయి చొప్పున కలెక్ట్ చేసి తెలుగు చెప్పే టీచర్ని , వొక పురోహితుడిని ఏర్పాటు చేసి , పై అధికారులతో మాట్లాడి స్కూలుకి వొక నాలుగు యిళ్ళు తీసుకోని , గ్రాంటు వచ్చేంత వరకు టీచరు జీతాలు కలెక్ట్ చేసిన డబ్బులలోంచి ఇచ్చేవారు . మొదలు పెట్టినప్పుడు 1 , 2 , 3 , తరగతులు నడిచేవి తరవాత 5వ తరగతి వరకు  దాని తరువాత 10 వ  క్లాస్ వరకు పెరిగి ఇప్పుడు యెందరో పిల్లలు చదువుకుంటున్నారు .
          కుట్లు అల్లికలు , ఆటలుపాటలతో , పెంకితనంతో అంటే యిష్ఠమైన సబ్జెక్ట్స్ మాత్రమే చదవడం , అది యిష్ఠ మైనంత సేపే చదవడం అలా సాగింది . 1969 లో మా ఊర్లో సైకులు తొక్కడం నేర్చుకున్న మొదటి ఆడపిల్లని నేనే . నాగలక్ష్మిని మొగపిల్లడిలా పెంచుతున్నారు అనేవారు ఊర్లో వారు .
         1972 లో నా పదమూడవ యేట పెళ్లి నిశ్చయించారు . ఎందుకు యింత తొందరగా పెళ్లి చేస్తున్నారు అని గాని , నేను పెళ్లి చేసుకోను అని అనాలని గాని తెలీని వయస్సు . నాన్నగారు మాత్రం తనకి తానూ చెప్పుకుంటున్నట్టుగా అన్న కొన్ని మాటలు యివాళ కూడా నాకు జ్ఞాపకం వున్నాయి .   అందరికి చదువు అయేక పెళ్లి అవుతుంది , నువ్వు స్పెషల్ కాబట్టి నీకు ముందు పెళ్లి తరవాత చదువు అంటే నిజంగా అంతే అనుకున్నా ! మెట్రిక్యులేషన్ తో చదువు ఆగిపోతే, చదువుకి వయసుతో సంబంధం లేదమ్మా.  వీలున్నప్పుడు చదువుకోవచ్చు అని, మా పెద్దబ్బాయి 1975 లో పుడితే  వీడు నీ ఇంటర్ సర్టిఫికెట్టు అని , చిన్నవాడు 1978 లో పుడితే వీడు నీ డిగ్రి అని అన్నారు . జీవితంలో కొన్ని ముందు , కొన్ని వెనుక జరుగుతాయి . ఇది ఎందుకు యిలా జరిగింది ,అలా ఎందుకు జరగలేదు అని విచారించకు , యిలాగే జరగాలని పట్టుపట్టకు , జరిగే వాటికి అనుగుణంగా నిన్ను నువ్వు తీర్చిదిద్దుకో అదే జీవితం . నేర్చుకోడం అనేది ఎక్కడైనా ఎప్పుడైనా ఎవరి దగ్గరైనా ఫరవాలేదు , నేర్చుకోనేది మంచి అయితే చాలు అనేవారు . ఎప్పుడు చిరునవ్వుని , వినయాన్ని మరచిపోకు అనేవారు . మరో ముఖ్య మైనది ఏం చెప్పేవారంటే అన్నయ్యలు పెట్టినవి (పసుపుకుంకంతో పాటు పెట్టేవి ) నచ్చలేదు అనడం గాని , యింతేనా పెట్టేరు అనడం  గాని చెయ్యొద్దు అని .
           నాన్నగారు  స్నేహం గురించి వో విషయం చెప్పేవారు. స్నేహితులు నొప్పించె మాటలు అంటే ఎందుకన్నారో ఏమిటో, పొరపాటో  అని క్షమించేయ్యాలట.   వాళ్ల ప్రవర్తన అలాగే కొనసాగుతూ వుంటే అక్కడతో స్నేహం కట్ చెయ్యాలి అనేవారు, మనం మాత్రం ఎవరిని తెలిసి నొప్పించకూడదు , తెలియక నొప్పిస్తే క్షమించమని అడగడానికి వెనుకాడకూడదు .
           యింటి ముందు ముగ్గులేదేంటి అనేవారు. ముగ్గు వేసేటప్పుడు వర్షం పడుతుంటే గొడుగు పట్టుకు నిలబడే వారు,  చీకటి పడిపోతే నేను సాయం నిలబడతా నువ్వు ముగ్గు వెయ్యి అనేవారు . యింటి ముందు ముగ్గు చెరగకూడదు , ఇల్లాలి మొహంలో నవ్వు చెదరకూడదు అనేవారు .
          ఎప్పుడూ  చిరునవ్వు చేరిగేది కాదు, బట్టలు నలిగేవి కావు . అందుకే మావుర్లో మా నాన్నగారిని దసరా బుల్లోడు అనేవారు .
         మా నాన్నగారి ఆరోగ్యం పాడయిన విషయం నేను బెంగ పడతానని నాకు చెప్పనివ్వలేదు. 1979 లో మా మావగారు మీ నాన్నగారి పరిస్తితి బాగులేదు అంటే అర్ధం కాలేదు.  కాని ఏదో భయం,  అందుకే పిల్లలని తీసుకోని నాన్నగారిని చూడడానికి వెళ్ళేను . అప్పటికే ఆయన ఆరోగ్యం చాలా పాడైపోయింది. రోజులలోకి వచ్చింది ఆయుష్షు . నాకు చిన్నప్పుడే పెళ్లిచేసినందుకు అపరాధ భావం అతనిలో వుండిపోయిందేమో. పదే పదే పిల్లలు స్కూలికి వెళ్ళడం మొదలు పెట్టేకా చదువుకో అనేవారు . 1979 మే 1 న పోయేరు. మా నాన్నగారు పోవడం ఏమిటి అనే భావం నాలో ఉండిపోయింది .
          మానాన్నగారు నాతో చెప్పిన వాటిని  తుచ తప్పకుండా పాటించాలని అతను చెప్తున్నప్పుడే శపథం తీసుకున్నాను . నా పిల్లలని చాలా ముద్దుగా చూసుకునేవారు. పోస్టు గ్రాడ్యుయేట్ ని అయాను , అలా అలా ఏవేవో కోర్సులు చేసాను. జీవితంలో ఎన్నో ఎన్నెన్నో నేర్చుకున్నా అన్నీ నాన్నగారికోసమే . మా నాన్నగారి పోలికలు నా మనుమలలో కనిపిస్తే మురిసిపోవడం నాకో సరదా .
         నాకు, మా రెండో అన్నయ్యకి మా ఇళ్ళల్లో జరగబోయే శుభకార్యాలు మా నాన్నగారు కలలో చెప్పడం వో అనుభూతి , అవి వెంటనే నిజమవడం నమ్మలేని నిజం .
          యిప్పటికి మా నాన్నగారిని తెలిసిన చుట్టాలు ఫ్రెండ్స్ నాన్నగారిని పొగుడుతూ వుంటే మా నాన్నగారు యెందరి హృదయాలలొ స్థానం సంపాదించుకున్నారో కదా అని అనిపిస్తూ వుంటుంది .
           చిన్న వయసులోనే మమ్మల్ని భౌతికంగా విడిచి పోయినా వారి ఆత్మ యెప్పుడూ మాతోనే వుండి మా ప్రతి అడుగుని మంచి వైపు వేయిస్తూ మాతోనే వుంటారు మా మంచి నాన్నగారు .
రచన–ఆదూరి.హైమావతి .
“ఇది అచ్చం వాళ్ళ నాన్నపోలికే!”
“ఔను అన్నీ వాళ్ళ నాన్నపోలికలే!”
“ఆ పట్టుదల, ఆ మొండితనం, ఆ ధైర్యం అన్నీ వాళ్ళనాన్నవే పుణికి పుచ్చుకుంది”
“దీనికి తెగింపూ ఎక్కువే” “అచ్చం మగవాడికున్నంత తెగువ!” “ఈమె ముందు మగవారూ తీసికట్టేనండీ! వాళ్ళనాన్న దేనికీ వెనుకాడేవాడు కాడు.” “యుధ్ధం నుంచీ వచ్చాక ఆ యోగాసెంటర్ పెట్టి ఎంత బాగా శ్రమించి, పేరుకు పేరూ, సేవకు సేవా, సంపాదనా అదీనీ ధర్మబధ్ధంగా ఎలా గడించాడో! తన శక్తిమీదా, తెలివిమీదా అతడికంత నమ్మకం” “నిజం చెప్పారు, దీనికీనీ అంతే నమ్మకం, తనశక్తి మీద అంత విశ్వాసం ” “అందుకేనర్రా! ఎవ్వరూ సాధించలేనిదాన్ని సాధించింది.” “అంతేనా! రాత్రింబవళ్ళూ శ్రమించింది, నిద్రాహారాలు మాని రోజుకు 18నుంచీ 20 గంటలు చదివిందండీ!” “దీని నాన్నమాత్రం తక్కువా మరొకరైతే యుధ్ధం నుంచీ అలావస్తే దిగులుతో క్రుంగిపోదురు” “అతగాడిది చెరగని చిరునవ్వు.” “పాపం వాళ్ళావిడే ముగ్గురుపిల్లల్నిఎలా సాకాలాని ఆలోచించి ఆలోచించి గుండెపోటుతో పోయింది కానీ అతడు ఎంత ధైర్యంగా ఇద్దరికీ చదువులు చెప్పించి పెళ్ళిళ్ళుచేశాడు. ఇహ దీన్నైతే కోరినట్లు చదివించాడు. ” “చదివిస్తానన్నా మరొకరైతే అలా ఉంటే క్రుంగిపోదురు, దిగులుతో వాళ్లవాళ్ళనూ ఏడిపిద్దురు.” “ఇదంతా వాళ్ళ నాన్న నోట్లోంచి ఊడిపడిందండీ!”
ఇలా సంభాషణ సాగుతుండగా, “తప్పుకోండి , తప్పుకోండి కలెక్టర్ గారు వస్తున్నారు “అనే హెచ్చరిక వినగానే అక్కడ మౌనం రాజ్యమేలసాగింది. ఇంతలో సెక్యూరిటీ ముందూ వెనకా వస్తుండగా ఒకేకాలితో ఉన్న వ్యక్తి భుజానికి చెక్క సపోర్ట్ తో, తాను ఒక వీల్ ఛైర్ లో ఒక మహిళను నెట్టుకుంటూవచ్చాడు. ఆ వీల్ ఛైర్ నేరుగా స్టేజ్ మీదకు చేరింది. అంతా ఆశ్చర్యంగా చూస్తుండగా మహిళా డి.జి.పి పూలమాలతో వీల్ ఛైర్ లో మహిళను పూలమాలతో సన్మానించి, “మనజిల్లా కలెక్టర్ గారికి మనందరి తరఫునా ఆహ్వానం పలుకుతున్నాను. గివ్ బిగ్ హ్యండ్స్ ” అనగానే కరతాళ ధ్వనులతో హాలు నిండిపోయింది. *
*************
రచన:  కట్టమూరి కిషోర్ కుమార్ 

ఇంటర్నెట్ అనే ఒక సాధనాన్ని కనుగొనబడడం దరిమిలా సోషల్ నెట్వర్క్ మీడియాల ప్రభంజనం వల్ల గత అయిదు ఏళ్లలో ఎన్నో గొప్ప విషయాలు జన బాహుళ్యానికి తెలిశాయి, అవే కాక ప్రతి సందర్భాన్ని పురస్కరించుకుంటూ  ఒక రోజును జరుపుకోవడం లేదా గుర్తు చేసుకోవడం లాంటి చక్కని సంస్కృతి కూడా ప్రభలంగా విస్తరించింది, అలాగే  జూన్ 21 న అంతర్జాతీయ పితృ దినోత్సవం జరుపుకోవడం కూడా.
ప్రస్తుతం అందుబాటులో ఉన్న సమాచారం ప్రకారం ఈ పితృ దినోత్సవాన్ని సోనార స్మార్ట్ డోడ్ అనే ఒక అమ్మాయి తన తల్లి మరణించిన తరువాత తన ఆరుగురు తోబుట్టువులను కంటికి రెప్పలా కాపాడి పెంచి పెద్ద చేసిన తన తండ్రి గౌరవార్ధం  మొట్టమొదటి సారిగా 19 జూన్ 1910 న జరుపుకున్నారని తెలుస్తోంది, ఆ తరువాత వాషింగ్టన్ నగర ఇంచార్జ్ ఆ సందర్భాన్ని అధికారికంగా అనుమతించడంతో అప్పటినుండి ఈ పితృ దినోత్సవాన్ని అధికారికంగా జరుపుకుంటున్నారు.
ఈ పితృదినోత్సవాన్ని పురస్కరించుకుంటూ  ప్రపంచవ్యాప్తంగా ఉన్న బాధ్యతాయుతులైన మంచి తండ్రులందరికి శుభాకాంక్షలు తెలుపుకోవడం ఒక సాంప్రదాయంగా మారింది. అయితే ఇక్కడ ఉదహరించిన బాధ్యతాయుతులైన మంచి తండ్రులు అంటే ఎవరు? వారెలా ఉంటారు? లేదా ఏమి  చేస్తే మంచి తండ్రులవుతారో తెలుసుకోడానికి ఇదొక మంచి సందర్భం.
అలా తెలుసుకునే ముందు అసలు బిడ్డ యొక్క పరిణామ క్రమపు ఆంత్రోపాలజీ ని గమనించడం విధాయకం, భూమిమీద పుట్టే  ప్రాణి కోటిలో ఒక్క మానవజాతిలోనే పుట్టిన బిడ్డకు కొన్ని సంవత్సరాల దాకా సంరక్షణ అవసరమవుతుంది, బిడ్డ పుట్టిన క్షణం నుంచి తొమ్మిది నెలల వయసు వచ్చేవరకు తల్లి ఒడిలోనే ఉండడం లేదా తల్లిని మాత్రమే గుర్తు పట్టడం జరుగుతుంది. ఆ సమయంలోనే బిడ్డను ఆడించడానికి, లాలించడానికి తల్లి వాడే పదాలు మాతృభాషగా పరిణామం చెందాయని ఆన్త్రోపాలజిస్టులు తెలిపారు, అలా (భాషను) పదాలను ఉపయోగిస్తూ ఆదిమానవులు గుహలలో నివసించే కాలంలో బిడ్డను తండ్రికి లేదా తండ్రిని బిడ్డకు పరిచయం చేసేది తల్లి. బిడ్డకు పరిసరాలను గుర్తించే వయసు వచ్చిన నాటినుండి స్వతంత్రంగా జీవించే వయసు (ఆహారాన్ని సంపాదించుకునే వయసు) వచ్చేదాకా ఆ తండ్రి బిడ్డకు సంరక్షకుడిగా ఆహార సంపాదనకు అవసరమైన వేట నేర్పే గురువుగా ఉండేవాడు.
మనిషి ఆటవిక దశనుంచి బుద్దిజివుడిగా మారిన క్రమంలో బిడ్డ  జీవితంలో ఒక్క తండ్రే కాక మరికొంతమంది ఆవశ్యకత ఏర్పడింది. చాణుక్యుడు ఉటంకించిన దానిని బట్టి ఎవరెవరిని తండ్రిగా గౌరవించాలో ఈ క్రింది విధంగా చెప్పబడింది 
                                 అన్నదాతా భయత్రాత,యస్య కన్యా వివాహిత
జనిత చౌపనేత చ, పంచైతే పితరః స్మృతః
అనగా
1.	అన్నదాత : ఆకలేసినపుడు అన్నం పెట్టి ప్రాణం నిలబెట్టిన వారు తండ్రిగా గౌరవింపదగినవారు
2.	భయత్రతా : జీవితపు ప్రయాణంలో ఎదురయ్యే ధన, మాన, ప్రాణ హాని సమయంలో కాపాడినవారు      తండ్రిగా గౌరవింపదగినవారు
3.	కన్యాదాత : ఒక వ్యక్తి (మగవాడు) తండ్రిగా మారగలిగే భాగ్యాన్ని కలిగించగలిగే కన్యను భార్యగా ఇచ్చిన వ్యక్తీ (మామగారు) తండ్రిగా గౌరవింపదగినవారు
4.	జనిత : జన్మనిచ్చిన/ ఉద్యోగమిచ్చిన/బ్రతుకు తెరువు నేర్పిన వారు తండ్రిగా గౌరవింపదగినవారు
5.	ఉపనేత చ: మంత్రోపదేసము చేసిన వారు/విద్యా బుద్దులు నేర్పినవారు తండ్రిగా గౌరవింపదగినవారు
పై వాటిలో ఒక్క కన్యాదానము తప్ప మిగిలిన ఆన్ని భాద్యతలను ఒకే వ్యక్తి ఏకకాలంలో నిర్వర్తించగలిగితే వారే ఉత్తమ తండ్రులు. ఈ విషయాన్ని మరింత విశ్లేషనాత్మకంగా తరచి చూస్తే…..
పిల్లలు శైశవ దశ నుంచి కౌమారము దాకా వినడం, చదవడం ద్వారా కాక అనుకరణ ద్వారా ఎక్కువ విషయాలు గ్రహిస్తారు అని, కౌమారము నుంచి యుక్త వయసు దాకా తాము ఇష్టపడే వారిని అనుసరిస్తారని ప్రపంచవ్యాప్తంగా ఉన్న అందరూ మానసిక శాస్త్రవేత్తలు అంగీకరించే విషయం, ఒకతరం నుంచి మరోతరం తాను పుట్టి పెరుగుతున్న కుటుంబం నుంచి అనుకరించేదే “జీన్స్” అని అనుకోవచ్చు. అనగా కుటుంబ పెద్దగా ఒక తండ్రి భాద్యతాయుతమైన నడవడిక తరువాతి తరానికి అలవాటు అవుతుంది అన్నది విశదమవుతోంది. కాలక్రమేణా మనిషి బుద్ది జీవుడు అవుతున్నకొద్దీ బిడ్డకు జీవన విధానాన్ని నేర్పడంలోను, జ్ఞాన సముపార్జనలోను బాధ్యతాయుతులైన పౌరులుగా మెలగడంలోనూ ఆ తండ్రి బిడ్డకు మార్గదర్శిగా ఉండడం మొదలయింది.
తప్పటడుగులు వేస్తూ నడక నేర్చుకునే దశలో ఉన్న బిడ్డకు సంరక్షకుడిగా, విద్యార్జన అన్నది కష్టంగా కాక ఇష్టంగా మార్చే క్రమంలో గురువుగా, తప్పు చేసినపుడు దండించే దశలో భావోద్వేగాలను అదుపులో ఉంచుకుంటూ మంచిని ప్రభోదించి తప్పు చెయ్యడం వల్ల వచ్చే చెడు పరిణామాలను మాత్రమే తెలియజేసి సన్మార్గంలో నడిపించే దశలో ప్రవచనకర్తగా, యుక్తవయసులో జీవనోపాధికి అవసరమయ్యే విజ్ఞానాన్ని విపులీకరించే దశలో సమకాలీన మిత్రుడిగా, నడివయసులో వచ్చే ఇబ్బందులను చాకచక్యంగా ఎదుర్కోవడంలో సలహానివ్వగలిగే చతురునిగా ఉంటూ ఒక మనిషి జివక్రమంలో తండ్రి పాత్ర అత్యంత కీలకం. అనగా తండ్రి తన సమయాన్ని పిల్లలకోసం వెచ్చించడం అన్నది ఖచ్చితంగా అవసరం. అందుకే ప్రపంచంలో  ఏ గొప్ప వ్యక్తి చరిత్ర చూసినా ఆ వ్యక్తి యొక్క తండ్రి తన సమయాన్ని పిల్లలతో గడుపుతూ వారిని విజయం వైపు నడిపించడం చూస్తాం. అందువల్లనే అపర కుబేరులైన వారి వారసుల తండ్రులు ధనార్జనలో పడి పిల్లలకోసం సమయాన్ని కేటాయించలేని తండ్రుల సంతానం అందువల్లే కొంత శృతి తప్పిపోవడాన్ని ఈ మధ్య గమనిస్తున్నాం.
సంస్కృతం లో భగవంతుడిని ప్రార్ధించుకునే ఒక శ్లోకాన్ని ఒక పాదం మార్చడం ద్వారా తండ్రి తత్వాన్ని ఇలా చెప్పుకోవచ్చు 
త్వమేవ భందుస్చ సఖా త్వమేవ
త్వమేవ విద్యా ద్రవిణం త్వమేవ
త్వమేవ సర్వమ్ మమ దేవదేవ
త్వమేవ ప్రియతం త్వం మమ పితః
అనగా
నీవే నా బంధువు, నీవే నా స్నేహితుడు
నీవే నా జ్ఞానము నీవే నా ఐశ్వర్యము
నీవే నా సర్వస్వము నీవే నా దేవుడు
నీవే అత్యంత ఆప్తుడవు/ఇష్టుడవు – నీవు నా తండ్రివి 
ఇలా ఎవరి బిడ్డలయితే అనుకోగలరో ఆ తండ్రినే మంచి తండ్రి లేదా భాద్యతాయుతుడైన తండ్రి అనవచ్చు – ఇలా బిడ్డలచే కీర్తించబడాలంటే ఆ తండ్రికి సహనము, సమయస్పూర్తి, సంయమనము మెండుగా ఉండాలి. అంతే కాక బిడ్డల కోసం ఖచ్చితంగా సమయాన్ని కేటాయించగలగాలి, తన ఇంటిలో బిడ్డల ఎదుగుదలకు అవసరమైన ఆహ్లాదకరమైన వాతావరణాన్ని ఏర్పరచగలగాలి, తాను సమకుర్చలేని వాటిని గురించి ఏంటో సంయమనంతో బిడ్డలకు విశదికరించాగాలగాలి,   ఇవన్ని అనుకున్నంత సులభంగా అలవడవు కాబట్టే ప్రపంచంలో కొంతమందే మంచి తండ్రులు కాగలిగారు.  మిగిలినవారు తండ్రులులుగా మాత్రమే మిగిలిపోయారు.
రచన: లక్ష్మీ రాఘవ
తండ్రిని అప్పగా పిలవబడే రాయలసీమ వాడు,
నాకు తెలిసీ ఎప్పుడూ ప్యాంటు వెయ్యని వాడు,
తెల్లటి ఖద్దరు పంచె కుర్తా ధరించిన వాడు,
నల్లని వాడైనా అందగాడు,
అవినీతి మాట కూడా తెలియని రాజకీయ నాయకుడు,
ప్రజలలో  పాపులర్ అయినవాడు,
రాజకీయంలో  అపర చాణుక్యుడుగా పేరు గాంచిన వాడు,
ఎత్తుకు పై ఎత్తుగా పావులు కదిపినవాడు,
ఎందరికో ఆదర్శమైన వాడు, అందరికీ నావాడు!
తొమ్మిదిమంది పిల్లలకు తండ్రి అయినవాడు,
కానీ, ఇంట్లో మాత్రం దొరకని అరుదైనవాడు,
ఎప్పుడూ పిల్లలను ముద్దు చెయ్యని వాడు,
మేము ఏమి చదువుతున్నామో తెలియని వాడు,
దేనికీ మా అభిప్రాయాలు అడగని వాడు,
అంతస్తుకు తగ్గ సంబందాలనే చూసిన వాడు,
నీకీ పెళ్లి ఇష్టమేనా అని అడగని వాడు,
ఆశ్చర్యకరంగా పిల్లలందరికీ మంచి అత్తరిళ్ళను ఇచ్చినవాడు,
మనమలనూ, మనమరాళ్ళనూ దగ్గర చేర్చని వాడు,
అయినా మాకెంతో ఇష్టమైన వాడు,
ఆదార్ కార్డు లా ఎప్పటికీ ఒక గుర్తింపు నిచ్చినవాడు,
అతడే మా ‘అప్ప’  ‘గట్టు సింగం’ గా పేరుగాంచిన నరసింగ రాయడు!!!!!

భళ్లమూడి శ్రీరామ శంకరప్రసాద్
కం . 1
గోగో  సారూ , డూ  డూ
యోగా డైలి , కరిగించు   ఓవర్ వెయిటూ !
సాగిన  నడుమును చూస్తే
బేగమ్ నచ్చును భళి భళి భేషూ  అంటూ  ! 
తే.గీ . 2
పిడికె  డంతటి నడుమున్న   పిల్ల ప్రక్క
బండ   వాడని యొకడిని ఎండ గట్టి
నడుము  వంచ మనుట మీకు  న్యాయ మౌన ?
తప్పు మాటలు వ్రాయుట తప్పు కాద ? 
ఆ.వె. 3
ల్యాపు టాపు పనులె   లలనలు చేయంగ
యోగ ముద్ర వలయు  ఒడలు తగ్గ
రాత్రి పగలు కూడ రంగునీళ్ళ ను త్రాగి
తిండి మస్తు తినగ  బండ యవర ?
తే.గీ . 4
తల్లి దండ్రులు జూపిన దారి బట్టి
పిల్ల పాపలు ఎదగరె ? పెద్ద గాను
మంచి మార్గము నేతలు ఎంచి చూప
దేశ సంస్కృతి  వర్ధిల్లి దివ్య మవదె 
తే.గీ . 5
పెంచ వచ్చును మొక్కను వంచి వంచి
మాను గట్టిన చెట్టును మలచ లేము
ఆసనమ్ములు సాధించ అక్క రేమి ?
ఇంటి పనులందు ఇంతికి ఇష్ట మున్న !
ఆ.వె. 6
యువతి శక్తి  చూచి యోగాసనము వేయ
పోటి గాను చేరె పోర డొకడు
చాప పరిచె నంత  చక్కగా ప్రక్కన
నవ్వు బాటు  కాద ? నడుము విరగ ! 
కం . 7
కొంచెమ్ కొంచెమ్ మెల్లగ
వంచగ కాస్తా నడుమును వాటము తోడన్
పెంచిన కొవ్వు తరగ  ప్రే
మించిన సతియే వలపుల మిత్రము కాదా ?
నాగజ్యోతి సుసర్ల
1.కం:
విల్లు వలె వొళ్ళువంచగ
నిల్లాలికి సాధ్యమాయె- నిక్కడ జూడన్
ఫుల్లుగ బొజ్జను , నడుమును
పెళ్ళున పెంచిన పతికది – పెనుభారమ్మే!!
2.కం:
యోగా చేసిన చాలును
రోగాలనుబాపుననుచు – రూపసి బిలవన్
బాగా సరదా పడితిని
పోగా లమ్మిది తనకని – పోరడు ఏడ్చెన్!!
3. ఆ.వె :
పెళ్ళి చూపు లనుచు పెక్కుగా ప్రశ్నించి
వెకిలి నవ్వు నవ్వె పెళ్ళి కొడుకు
ఒళ్ళు మండి యువతి యోగాసనమిడగ
వాని నడుము విరిగి వాచి పోయె
ధనికొండ రవి
యోగాలో వంపుల సొంపుల
నే గమనించుటకు జేర నెంతటి బలమో
యీ గతి తన్నితి వికనే
నేగతి కాపురము జేతు నికపై నీతో !
సుదర్శన్ కుసుమ
సుచిగ స్నానమాడి సూర్యోదయమువేళ
యోగ సాధనమును బాగ చేయ
ఒంపుసొంపులన్ని యింపుగా మారును
శాంతి గలుగు మనసు సవ్యమగును.
సాధన జేయగ యోగా
సాధించగవచ్చుసకల చైతన్యములన్
వ్యాధుల  నరికట్టుచు మన
బాధలు హరియించ వచ్చు ప్రాశస్త్యముగన్
యోగా జేసిన నిత్యము
వేగమ్మున శక్తి గూరి  వేదన తొలగున్
రోగమ్ములు  దరిజేరవు
రాగల యాపదలు బాసి రక్షణ కలుగున్.
ఒళ్ళును వంచుచు వేసిన
పెళ్ళామాసనము జూసి  వేయగ తానున్
కళ్ళకు చీకటి గ్రమ్మెను
పెళ్ళున నడ్డే  విరుగగ పెడబొబ్బెట్టెన్.
నిబ్బరముగ భార్య అకట
తబ్బిబ్బయ్యేల యోగ దనకున్ జూపా
అబ్బో!  నా నడ్డి విరిగె
రబ్బరులానడుము వంచ రాదుర యనియెన్!
శైలజ ఆకుండి
కందము…1
యోగా జేయుచు నడుమును
బాగా మరి వంచలేని భర్తను గనుచున్
సాగుచు జూపంగ సతియె
ఈగో హర్టగును గాదె యింటాయనకే!!!
కందము…2
యోగా జేయుట మేలని
వాగితి నేనొక్కమారు వామ్మో !నడిచే
యోగము లేకుండె నిపుడు
నా గాదిలి చాలునింక నాధుని గానా!!!
కందము….3
లేజీ నే వదలినచో
నాజూకుగ మార్చు గాదె నయముగ యోగా
రోజూ తప్పక జేయగ
తాజాగా నుండుననుచు తరుణియె దెల్పెన్!!!
కందము…4
సాధన జేయగ నిలలో
సాధింతురు దేనినైన సత్యం బిదియే
వ్యాధుల నరికట్టుచు పలు
బాధలు తగ్గించు యోగ బాగుగ నేర్వన్ !!!
శ్రీధరరావు మాచవోలు
కం.
యోగా నేర్చిన  నడుములు
రాగాల వలె కదలాడ రంజిలు చుండన్,
భోగాలె కోరిన యువత
సాగుట, వంగుట నెరుగక సాగిల పడిరే!
ఆ.వె.  ఇంటి పనులు కూర్చు ఇంతి తనువు కోరి
        ఆశ్రయించె నవియె ఆసనాలు
        ఆలి చేసి పెట్ట నారగించెడి వాని
        ఒడలు మాట వినక ఓటు పడియె!
గుండా వెంకట సుబ్బా సహదేవుడు
1.
తలకిందుల వేసితివే
నెలతా నీవాసనమును నేర్పరి వందున్!
కలుపగఁ జేతులు వెనుకన్
దొలగించగ లేకనుంటి తోడుగ రావా?
 2.
నా చేతులు వెనుక ముడచి
నీ చేతుల నేల నుంచి నేర్పుగ లేయన్
జూచేందుకు నా తరమే?
వాచెను విడదీయ లేక వనితా కరముల్! 
3.
నాపై కోపమ్ముండిన
చూపింతువు నట్లకాడ! చోద్యమ్మేమో
వీపున జేతులు ముడచియు
నీపనిలో నుండి శిక్ష నిడితివె భామా!
4.
వీరుడ! ధీరుడ! నంటివి
‘బీరు’డవని దెలిసి పోయె బిగుసుకు పోవన్
జేరిచి వెనుకగఁ జేతులఁ
గారుచు కొన చెమటలెల్ల కంగారెత్తన్!
శ్రీనివాస్ ఈడూరి
యోగా చేదాం రమ్మని
బాగా పోరును పెడితివి వాణీ గనుమా
సాగక యున్నది నడుమే
వేగమె రావే నను గని వేయగ మెడిసిన్
టీవీ యోగా నేర్చిన
బీవీ ఉంటే దొరకవు బీరూ గీరూ
ఏవీ సాగవు ఆటలు
నావీ మాటలు నిజాలు నమ్మర భాయీ
యోగా చేశారంటే
రోగాలేవీ కలగవు రోజూ రండీ
ఫ్రీగా దొరుకును హేల్తూ
బాగా చెస్తే కలుగవు బాధలు ఎపుడూ

నాగజ్యోతి సుసర్ల
1 .అరుణుడు ,అందమున వెలుగు
తరుణిని వదలక తిరుగుతు- తాపము జెందెన్!
యిరువిధముల వేడిపెరుగ
నరరే చెమటల యువకుని – నరయరె జనులూ!!
2.కం: చెఱువుకు బోయిన చిన్నది
బరువెక్కిన కడవతోడ -బాధగ నడచెన్
తరుణికి భారము దించగ
కరుణను కార్మొయిలుదాగె-కాసిని నీళ్ళన్!!
3. కం:
భారీ పరిశ్రమలచట
జారవిడుచు కలుషజలము-జనములు బట్టన్
సూరీడు చూడనొప్పక
నేరుగ స్ట్రాతో ఘటమున- నీటిని బీల్చెన్!!
గోలిశాస్త్రి
గ్రక్కున మేఘుడు ద్రాగెను
మిక్కుటముగ తాళలేక మీదటి వేడిన్
చక్కగ కడివెడు నీటిని
గ్రక్కును బానెడుగ రేపు కదలుము భామా !
ఈ చాన కుండ లోపల
నాచల్లను కవ్వమిడుచు నడచుచు నుండెన్
చూచెడు కోణము లోనను
నాచదలున మొయిలుద్రాగు నట్లుగ ” దోచెన్ ”
చల్లనె అమ్మగ బోయెడు
చెల్లెమ్మా ! చూచుకోమ్మ చిత్రము, మొయిలే
చల్లగ ద్రాగుచు నుండెను
చెల్లునె నీకీ పరాకు ? చిల్లర రాదే !
కుండ పోతగ వర్షమ్ము కురియ జేయ
దలచ మేఘము యీ రీతి తలను నిడిన
నిండు కుండను నీరంత నిండు కొనగ
జేయ వలయున ? నేమిటో ” చిత్ర ” మిదియె ?
కుండను నీరేమి తొణక
కుండగనే నడచుచున్న కోమలి కనవే
మండెడు యెండకు, కనబడ
కుండగనే మేఘమింక ” కూలుగ ” త్రాగెన్.
అన్నపరెడ్డి సత్యనారాయణరెడ్డి
ఆః కులుకు నడక తోడ కోమలి యొక్కతి
    గొడుగు నీడ లోన వెడలుచుండ
    భానుకిరణ ధాటి బాధించుచున్నను
    చిన్నవాని మనసు చిక్కుకొనియె 
ఆః చీరె కట్టు తోడ చెంగలించుచుఁబోవు
    భామగాంచి మనసు బ్రమము నొంద
    చెమట కారు చుండ శీర్షముపైనుండి
    చొంగ గార్చుచుండె సొగసుగాడు
తేః చిన్నదానిపై చూపులు చిక్కుకొనగ
    స్థాణు వయ్యెను కనుగొని చక్కనయ్య
    చేతిగుడ్డను దాల్చి తా శిరముపైన
    చూచు చుండెను కన్నియ సోకులన్ని
    సవితృని కిరణముల ధాటి సరకుగొని
ఉత్సాహ:
    నడకలోన నీదు నడుము నాట్య మాడుచున్నదే
    విడువ కుండ నాదుమనసు వెంబడించ మన్నదే
    కడుబెగడును పొందుచుంటి కమలమిత్రు ధాటితో
    గొడుగులోన చోటునిచ్చి కూర్మితోడ కాచుమా
    అడుగులోన నడుగు వేసి యరుగుదాము సతతమున్
    గడుపుదాము జీవితమ్ము కరము తృప్తితోడుతన్
ఆః రంగుచీర లోన రంజిల్లు చున్నావు
    రాణి వాసపు నెఱ జాణ వోలె
    సూర్యకిరణ ప్రభలు చురచుర లాడిన
    నిన్ను విడువలేను నీరజాక్షి
ఆః మైళ్ళదూరముచని మచ్చెకంటియొకతె
    నీరముఁగొని వచ్చు దారిలోన
    తపనుడేకరమగు దప్పికఁగొనితాను
    గ్రోలుచుండె నీరు కుండనుండి
తేః పద్మభందుపాలిబడిన వారిధరము
    తపన భరియించు మార్గమ్ము తలచిమదిని
    కొమ్మ శిరముపై నుదకపు కుండగాంచి
    త్రాగుచున్నది నీటిని త్వరితముగను
తేః ఏఱులన్నియు రయమున నెండిపోవ
    ఉప్పునీటిని గొనినోరు చప్పబడగ
    పంకజాక్షితాగొనివచ్చు వారిగాంచి
    పీల్చుచుండెను మేఘుడు ప్రీతితోడ
ఆః చల్లను గొనిపోవు గొల్లభామనుగని
    దప్పిదందడించ తపనతోడ
    నానుచుండె రయము నబ్దమ్ము పైనుండి
    పీకనుగొని కరము ప్రీతితోడ
శైలజ ఆకుండి
కందం —1
తాపము బెట్టెడి భానుడు
పాపము తన వేడికి తనె  వడగొనె నేమో!
సూపరుగా స్ట్రా వేసుకు
రూపరి బుంగన జలమును  రొప్పుచు ద్రాగెన్!!!
కందం —2
కుండను తలపై బెట్టుకు
యెండన బడి నడచి పోవు ఇంతిని గనుచున్
మెండుగ దాహము వేయగ
కుండన గల పీథమును గ్రోలె గుట్టుగ రవియే!!!
కందం —3
మంటలు రేపే సూరుడ
తుంటరి తనమేల నీకు తొయ్యలి నీటిన్
వెంటదగిలి ద్రాగితివే!
కంటన నీరొలుకు సకికి ఘటమును జూడన్!!!
గుండా వెంకట సుబ్బా సహదేవుడు
1.
చెమట చిందు నటుల చెయ్యెత్తి బిందెతో
నీరు మోసు కొనుచుఁ దారి నుండ
మేఘమంత నీరు మింగేసి పోవగా
మొగుడి నింద నెటుల మోయ గలను ?
2.
దాహ మన్ననీకు తర్షమ్ము లేకనా?
బిందెలోని నీటిఁ బీల్చ నేల?
ఉప్పు నీటి తోడ దప్పి తీరదె తల్లి!
గుటిక డైనఁ జాలు కొలను నీరు!!
3.
నాయకత్వమంత నగుబాటు లైపోయె!
త్రాగు నీటి కొరత తగ్గదాయె !!
చినుకుఁ గురియు నీవె చెరవమ్ము లో నీరు
గ్రుక్కకొనగ మాకు దిక్కెవరయ? 
4.
పంట నీరుఁ బెట్ట పతిదేవుడేగంగ
నింటి నీటి కొరకు నిక్కడుంటి!!
కరిగి పోయి నీవు కన్నీరుఁ గార్చక
దొంగ వలెను నీరు దోచఁ దగునె? 
5.
నీరముగల ధేనములో
నేరముఁ గాదది చవిగొను నీరదములకున్!
నీరము బిందెలఁ జేరిన
నీరదములు నోరుఁ బెట్ట నేరము గాదే?
రచన: సిరి వడ్డే
 
“సంగీతం” పాడటమే ఒక కళ అంటే, పాటలను వ్రాసి, వాటికి స్వరాలను కూర్చటం అందరికీ సాధ్యమయ్యే పనికాదు. నేడు పాటలు వ్రాసే కవులు, ఆ పాటలకు బాణీలు అంటే స్వరాలని కూర్చే సంగీత విద్వాంసులు వేరు, వేరుగా ఉన్నారు. కానీ సంగీతం ప్రాణం పోసుకున్ననాటి నుండి ఈ రెండు ప్రక్రియలను చేయగలిగిన వారే “సంగీతకారులు”గా ప్రసిద్ధికెక్కారు. ఇలా సంగీతం, కవిత్వం రెండింటిపై పట్టుగలిగి, ఆశువుగా గానం చేసే కళాకారులని “వాగ్గేయకారులు” అంటారు. జయదేవుడు, అన్నమయ్య, రామదాసు, క్షేత్రయ్య, త్యాగరాజు, ముత్తుస్వామి దీక్షితులు, శ్యామశాస్ర్తి వంటి మహానుభావులు ఈ కోవకు చెందినవారే. సంగీత ప్రపంచంలో తమకంటూ ఒక స్థానాన్ని కల్పించుకున్న అలాంటి మహానుభావుల జీవిత విశేషాలను మనం తప్పక తెలుసుకోవలసిందే. 
దైవత్వ అనుభూతిని అతి సులభంగా కలుగజేసే దివ్యమైన వరం సంగీతం. మాటరాని పసిపాపడైనా, పశువులైనా, చదువుకోని పామరులైనా, సంగీతం విని అలౌకిక అనుభూతికి లోనవుతూ ఉంటారు. అందుకే,   
“శిశుర్వేత్తి పశుర్వేత్తి
వేత్తి గానరసం ఫణిః
కో వేత్తి కవితా తత్త్వం
శివో జానాతి వా నవా”…అన్నారు పెద్దలు.
భారతీయ సంగీతానికి మూలం సామవేదం. ఎందరో గొప్ప తెలుగు వాగ్గేయకారులు ఈ సంగీతాన్ని సుసంపన్నం చేశారు. ” పాట దేవుని సన్నిధికి తిన్నని బాట” అని భాగవతులు విశ్వసిస్తారు. తమ వాక్కును గేయరూపంలో వెలిబుచ్చేవారిని “వాగ్గేయకారులు” అన్నారు. అంటే వారు వాక్కుల రూపంలో చెబుతున్నా అది గేయ రూపంగా ఉంటుంది.  ఓంకారనాదానుసంధానమైన గానాన్ని ఉపాసించి, వాక్కును, గేయాన్ని భక్తి రసామృత ధారలుగా పోసి, పరమాత్మ పాదాలను కడిగిన పుణ్యజీవులు వాగ్గేయకారులు. సంగీత, సాహిత్య రచన చేసి గాత్రజ్ఞులై దానిని గానం చేసే వారే ఈ వాగ్గేయకారులు. ఒక్కరూ, ఇద్దరూ కాక వందల సంఖ్యలో వాగ్గేయకారులు  ప్రభవించి, ఒక్కొక్కరు ఒక్కొక్క మార్మికతతో, భావజాలంతో తమ వాక్కులను గేయాల రూపంలో వెలిబుచ్చారు. తాళ్ళపాక అన్నమాచార్య, క్షేత్రయ్య, త్యాగయ్య, నారాయణ తీర్థులు, రామదాసు వంటి ఎందరో వాగ్గేయకారులు తమ ఇష్టదైవాలను తమ వాగ్రూప గేయాలతో కీర్తించి తరించారు. ఒక్కొక్కరిది ఒక్కొక్క బాణి. అలతి అలతి పదాలతో తమ భావాలను పేర్కొంటూ పండిత పామర జనులను విజ్ఞానవంతులుగా మార్చే మహోత్తమ పుణ్యమూర్తులు వాగ్గేయకారులు.
తెలుగు సాహిత్య చరిత్రలో వాగ్గేయకారులకు ఎంతో ప్రాధాన్యం ఉంది. క్షేత్రయ్య, అన్నమయ్య వంటివారు శృంగార, భక్తిరస ప్రధానములైన రచనలు చేసి, గానం చేయడంలో ప్రసిద్ధులైన వారు. అలాగే జయదేవుడు, నారాయణ తీర్థులు, ముత్తుస్వామి దీక్షితులు, త్యాగరాజస్వామి వంటి ఎందరో మహానుభావులు మన సాహిత్యాన్ని, సంగీత శాస్త్రాన్ని ఉత్కృష్టమయిన స్థితిలో నిలిపిన వాగ్గేయకారులు. పద కర్తలై, సాహితీ ఉద్యానవనంలో తులసి మొక్కలనెన్నో పాదుగొల్పిన, తోటమాలులు. తమ స్వర ఝురితో సంగీత సరస్వతిని ఓలలాడించిన గానగంధర్వులు. అజరామరమైన సంగీత సాహిత్యాలను సృష్టించి, నాదోపాసన విద్యతో తమ ఇష్టదైవాలను మెప్పించిన “మన వాగ్గేయకారులు” ముక్తికి మార్గం చూపించిన మహనీయులు.
తెలుగువారమై పుట్టినందుకు మనకు, మన పెద్దలు ఇచ్చినవి రెండు గొప్ప ఆస్తులు, ఒకటి పద్య కావ్య సాహిత్యం. రెండోది కర్నాటక సంగీతం. మాట కంటే ముందే మనిషి పాట నేర్చుంటాడు. ఎందుకంటే, మాట మనం కనిపెట్టుకొన్నది, కాని పాట ఈ సృష్టిలో అనాదిగా, అంతర్లీనంగా ఉన్నదే కదా! చెట్లమీద చిరుగాలి సవ్వడులూ, పక్షుల కిలకిలలూ, జలపాతాల అలజడులూ, మేఘాల దుందుభి స్వరా(నా)లు, కడలి కెరటాల మృదంగ ధ్వానాలు, ఇలా చరాచర జగత్తంతా సంగీతమయమే కదా!
మాటనేర్చిన మనిషి, గలగలలతోను, కిలకిలతోనూ సరిపెట్టుకుంటాడా? సృష్టిలోని సంగీతాన్నంతా తన గుప్పెడు గుండెలో పట్టేసి, తన గుక్కెడు గొంతుతో పలికంచడానికి ప్రయత్నించడూ? కొన్ని వేల సంవత్సరాలనుంచీ ప్రయత్నిస్తూనే ఉన్నాడు. ప్రతి జాతీ, ప్రతి నాగరికత, ప్రతి సంస్కృతీ, ప్రతి సంప్రదాయమూ,  విశ్వంలోని ఈ లయ విచిత్రాన్ని అర్థం చేసుకొని, అందుకొని, ఆనందించే ప్రయత్నం చేసాయి. ఎన్నో రీతుల సంగీతాన్ని సృష్టింసాయి. కర్ణాట సంగీతాన్ని ముఖ్యంగా తెలుగులో రచించిన, వాగ్గేయకారులంతా సుమారుగా తమిళులు, సంగీతాన్ని ఆదరించి, పోషించి, పరిరక్షించి, పెంపొందిచిన వారు మైసూరు సంస్థానాదీశులు. 
కర్ణాట సంగీతంలో ఎంత మంది చెప్పుకోదగ్గ వాగ్గేయకారులున్నారో, పాశ్చాత్య సంగీతానికీ తు.చ. తప్పకుండా అంత మందీ ఉన్నారు. పదమూడో శతాబ్దంలో “సంగీతరత్నాకరాన్ని” రచించిన సారంగదేవుడు, అహోబిలుడు, గోవింద దీక్షితులు, పురందర విఠలదాసు, తాళ్ళపాక అన్నమయ్య, మేళకర్త స్రష్ఠ వేంకట ముఖి, రామదాసు, క్షేత్రయ్య, త్యాగయ్య, ముత్తుస్వామి దీక్షితారు, శ్యామశాస్త్రి – కైలాస పర్వతం మీద మహాదేవుని ఢమరుక నాదంలోంచి, ఆయన కాలి గజ్జెల సిరిమువ్వల సవ్వడిలోంచి పుట్టిన రసగంగా భవానిని భూమికి దించిన భగీరథులు.
భారతీయ శాస్ర్తియ సంగీతాన్ని భక్తితో మేళవించి కీర్తి, కాంత, కనకాలను దరిచేరనీయక భగవంతుడిని కీర్తిస్తూ ప్రసన్నం చేసుకుని మోక్షప్రాప్తి పొందిన పరమ భక్తాగ్రేసరులు మన వాగ్గేయకారులు. వారిలో స్వర ప్రపంచానికి అధిపతిగా నిలిచిన సంగీత త్రిమూర్తులలో ఒకరైన సద్గురు శ్రీ త్యాగరాజస్వామి గారు, వారి శిష్య పరంపరలో వరుసగా, మానాంబు చావడి వెంకట సుబ్బయ్య, సుసర్ల దక్షిణామూర్తి శాస్ర్తీ, పారుపల్లి రామకృష్ణయ్య పంతులు గార్లు వంటి వారు ముఖ్యులుగా ఉన్నారు. 
ఒక జాతి తన సంపదగా భావించే వాటిలో సంగీతము, సాహిత్యము, సాంస్కృతిక వారసత్త్వ సంపద ప్రధాన అంశాలు. సంగీతము దానిని అలా పాడగలిగిన గాయకుడు ఉన్నంత వరకే అలా నిలిచి ఉంటుంది. అంటే త్యాగరాజస్వామి వారు పాడిన కృతులను మనము మరలా త్యాగరాజస్వామి వారి గొంతులో వినలేము. కానీ అయన సాహిత్యాన్ని ఇప్పటికే కాదు సృష్టి నిలిచి ఉన్నంత కాలమూ రుచి చూడగలము. ఆయన శిష్య, ప్రశిష్య  బృందాలు ఆయన కృతులను, ఆయన బాణీలో పాడి, ఆ సంప్రదాయాన్ని అలాగే కొనసాగిస్తున్నారు. కర్ణాటక సంగీతానికి ఎనలేని సేవను చేసిన, ముగ్గురు సుప్రసిద్ధ వాగ్గేయకారులైన త్యాగరాజు, ముత్తుస్వామి దీక్షితులు, శ్యామశాస్త్రులు గార్లు, “కర్ణాటక సంగీత త్రిమూర్తులు”గా వర్ణింపబడతారు.
తరువాత భాగంలో,  కర్ణాటక సంగీత త్రిమూర్తులలో మొదటి వారైన “శ్రీ త్యాగబ్రహ్మ” అనిపించుకున్న మన త్యాగరాజస్వామి వారి గురుంచి తెలుసుకుందాం…  
