రచన : మంధా భానుమతి
పాత ఆల్బంలు తిరగేస్తూ ఒక పేజీ దగ్గర ఆగిపోయాను. స్వరాజ్యందీ నాదీ ఫొటో చూసి. ఏనాటి మాట! యాభై ఏళ్లయినా నిన్న మొన్న జరిగినట్లుంది. నా పధ్నాలుగో పుట్టిన్రోజుకి అమ్మ ఇచ్చిన డబ్బుతో స్టూడియోకి వెళ్లి తీయించుకున్నది..
కోపంతో, ఏమీ చెయ్యలేని అసహాయతతో గుండె బరువెక్కిపోయి, అంత బరువు గుండే దడదడా కొట్టుకోవడం నాకు చాలా చిన్నప్పుడే.. అంటే పన్నెండేళ్ల వయసప్పుడే అనుభవంలోకి వచ్చింది. అదేవిధంగా ఉద్వేగంతో గుండె తేలికయిపోయి అసలు గుండె స్థానంలో ఏమీ లేదేమో.. ఖాళీ ఏమో అనిపించే అనుభవం కూడా అయింది. రెండింటికీ మధ్య ఇరవైఏళ్లు కాలం గడిచింది. రెండూ కూడా మా స్వరాజ్యం వల్లనే.
ఎనిమిదో తరగతి నుంచీ కొత్త బడి. పన్నెండేళ్ల వయసులో.. స్వరాజ్యంతో, జ్యోతితో, కమలతో కలిసి మైలు దూరం నడిచి వెళ్లి వచ్చేప్పుడు ఎన్నో ఆకర్షణలు. అటూ ఇటూ చూడకుండా నడిచేసేదాన్ని. చూస్తే.. కనకాంబరాల దగ్గర్నుంచీ అన్ని రకాల పూలూ పెట్టుకుని ఉన్న బళ్లు, వేడి వేడి మిరపకాయ బజ్జీలు వేస్తున్న నర్సమ్మ బడ్డీకొట్టు, పప్పుండలు, కారం మరమరాలు, బఠాణీలు.. తెల్లగా ఒక్క మరకైనా లేని సీసాల్లో పెట్టి సైకిలు బండి తొక్కుతూ, గణ గణా గంట మోగిస్తూ, మేం దగ్గరికి రాగానే మా పక్కనే నెమ్మదిగా నడిచే మీర్ సాయబు.. అబ్బో! ఎన్నో అడ్డంకులు.
అందరం బోలెడు కుచ్చిళ్లున్న రంగు రంగుల పరికిణీలు, అందులో ముక్క తోనే కుట్టించిన మోచేతులు దాటిన చేతులతో పొడవాటి జాకెట్లు వేసుకుని, రెండేసి జళ్లు, ఒక జడలో పూలు పెట్టుకుని, ఆ జడ ముందుకేసుకుని.. ఇప్పుడు ఊహిస్తే రంగురంగుల పూలబాలల గుంపు ఊరేగింపుకి వెళ్తున్నట్లు ఉండేది ఆ పయనం అనిపిస్తుంది.
ముందురోజు రాత్రి వెళ్లిన సినిమాలో పేర్లనుంచీ శుభం వరకూ స్వరాజ్యం చెప్తుంటే బడికెప్పుడు చేరామో తెలిసేది కాదు. నా కంటే రెండేళ్లు పెద్ద స్వరాజ్యం. అయినా నా క్లాసే.  పెద్ద పెద్ద కళ్లు తిప్పుతూ మాట్లాడేది. సంతోషం కానీ దుఃఖం కానీ కళ్లలోనే తెలిసిపోయేది. అప్పటికే వోణీలు వేసుకుని ఆరిందాలా కబుర్లు చెప్పేది. తను లీడర్లాగ ఉంటే మేమందరం ఒబ్బిడిగా తన వెనుకే ఉండే వాళ్లం.
స్వరాజ్యం గేటు దగ్గరున్న బండి మీద వేడి వేడి ఇడ్లీ, పప్పుల పచ్చడో.. పూరీ, ఉల్లిపాయ బంగాళాదుంప నీళ్లకూరో తిని లోపలికొచ్చేది. ఆ బండి అబ్బాయి దగ్గరో పుస్తకం ఉండేది.. అందులో ఏదో రాసే వాడు. నాకు మొదట్లో తెలిసేది కాదు.. డబ్బులు తీసుకోకుండా ఇస్తున్నాడేంటి చెప్మా అనుకునేదాన్ని. నెలంతా అయ్యాక ఎంత బాకీ పడిందో లెక్క వేసి తీసుకుంటాట్ట బండబ్బాయి.
“నెలయ్యేసరికి ఐదు రూపాయలకి, ఓ రూపాయి ఎక్కువ తీసుకుంటాడు.. మరి ఉత్తినే ఇస్తాడేమిటి?” స్వరాజ్యం చెప్పింది ఒకరోజు.
“అంటే.. వడ్డీనా? ఇంట్లోనే తిని రావచ్చు కదా? ఏమీ అనరా?” వడ్డీ అనేది మనం చేసే లెక్కల్లోనే ఉంటుందేమో అనుకునేదాన్ని అంతవరకూ. నెలకి ఐదు రూపాయలకి ఒక రూపాయి వడ్డీ అంటే, సంవత్సరానికి ఎంత శాతం? మనసులో గుణించుకుంటే గుండె గుభేలుమంది.
మా ఇంట్లో అలా బైట తినే ప్రసక్తే లేదు. తొమ్మిదింటికల్లా వంటైపోతుంది.. అన్నం తినేసి, డబ్బాలో పెరుగన్నం పెట్టుకుని వెళ్లి పోవడమే. అందుకే నాకు స్వరాజ్యం పూరీ తింటుంటే నోరూరిపోతుంది, మా ఇంట్లో ప్రతీ శనివారం అంతకన్నా రుచిగా చేస్తున్నా సరె. పొరుగింటి పుల్లకూర కదా మరీ.
“మా పిన్నికి పొద్దున్నే వంట చెయ్యడానికి కుదరదు. అందుకే తప్పదు నాకు. పిన్ని చూడకుండా మా నాన్న నాకు నెలకి పది రూపాయలిస్తాడు. ఆర్రూపాయలు బండివాడికివ్వగా మిగిలింది పరికిణీ లోపల జేబుల్లా కుట్టుకుని అందులో పెట్టుకుంటాను. పుస్తకాలకీ, పెన్సిళ్లకీ, అన్నింటికీ అదే.”
అవును.. విన్నాను. స్వరాజ్యంకి అమ్మ లేదట. వాళ్ల నాన్నకి బదిలీ అయితే ఈ సంవత్సరమే మా బళ్లో చేరింది. స్వరాజ్యం వచ్చిన రోజునుంచే తనంటే ఇష్టం ఏర్పడింది. తను ఏం మాట్లాడినా వింతే నాకు.
“మరి మధ్యాన్నం ఏం తినక పోతే ఆకలెయ్యదూ?” నాకైతే డబ్బా కాకుండా జంతికల్లాంటి చిరుతిళ్లు కూడా పొట్లం కట్టి సంచీలో పెడుతుంది అమ్మ. ముందు నోట్లో నానబెట్టి టీచరు చూడకుండా క్లాసులో లాగిస్తుంటాను.
“అలవాటయిపోయింది.” నీరసంగా నవ్వింది స్వరాజ్యం. తేనుపొచ్చేలా అన్నం తిని మంచినీళ్లు తాగుతున్న నాకు కొరపోయింది. పొట్లం లోంచి చేగోణీలు తీసి ఇచ్చాను. ముందుమొహమాటపడినా, నామీదొట్టు అనేసరికి తీసుకుంది స్వరాజ్యం. రూపాయకాసుకంటే ఓచుట్టు మాత్రమే పెద్దగా ఉన్న ఇడ్లీలు.. మూడు తింటే మాత్రం ఎంతసేపుంటాయి?
సరిగ్గా గమనించలేదు కానీ స్వరాజ్యం మొహం దోసకాయ చెక్కలా అంత పొడవు, కళ్లు ఆల్చిప్పల్లా అంత పెద్దగా ఉండడానికి కారణం అప్పుడు తెలిసింది. పొద్దున్నించీ రాత్రి వరకూ ఒక్క అన్నం ముద్దకి సరిపొయ్యే ఫలహారం కడుపులో ఏ మూలకొస్తుంది? ఇది జరిగిన రెండు రోజులకి..
“లక్ష్మీ టాకీస్లోకి కొత్త సినిమా వచ్చింది. ఇవేళ ఇంటికి తొందరగా పరుగెట్టాలి.” స్వరాజ్యం గబగబా నడుస్తూ అంది. చెప్పొద్దూ.. నాకు భలే కుళ్లు వేసింది. అన్నం పెట్టదు కానీ వాళ్ల పిన్ని సినిమాలకి తీసుకెళ్తుంది.. విడ్డూరంగా లేదూ? మా ఇంట్లో అయితే రెండు నెలలకి ఒకటి చూస్తే గొప్ప.
“నన్ను కూడా తీసుకెళ్తే గానీ నాన్న డబ్బులియ్యడు. అదీ కాక..” ఆపేసింది స్వరాజ్యం సగంలోనే. నేను చేగోణీలు ఇచ్చినప్పుడే చెప్పాను, ఇద్దరం ప్రాణ స్నేహితులమని. నా దగ్గిర రహస్యాలా? బుంగమూతి పెట్టాను.
“ఏం లేదు సీతా! సినిమాలకి తీసుకెళ్లిందనుకో.. అప్పుడు నేను ఎక్కువ చదవలేను కదా! నేను చదువుకోవడం పిన్నికి ఇష్టం లేదు. చదువొస్తే చెప్పిన మాట విననని. నాన్నతో ఎప్పుడూ మానిపించెయ్యమని కొట్లాడుతుంటుంది. కనీసం పదన్నా అవకపోతే పెళ్లి అవదని నాన్న చెప్తే ఒప్పుకుంది.” తప్పదన్నట్లు మొహమాటంగా చెప్పింది స్వరాజ్యం. చటుక్కున తన చెయ్యి పట్టుకున్నాను.. అంతకంటే ఏమీ చెయ్యలేక.
అప్పట్నుంచీ ఆకలి తీరట్లేదని రెండు గిన్నెల కారియర్లో పప్పన్నం, పెరుగన్నం కూడ పెట్టమని చెప్పాను అమ్మకి.
స్వరాజ్యం అంత సులభంగా ఒప్పుకుంటుందా! పొద్దున్న తను బండబ్బాయి దగ్గర తినేది కొంచెం నేను కూడా తింటేనే.. అని షరతు పెట్టింది, తనకి బాకీ పడటం ఇష్టం లేదని అంది పైగా. నాలుగు రోజులు ఇద్దరం స్కూలు గ్రౌండ్లో దూరంగా వేప చెట్టుకింద కూర్చుని కబుర్లు చెప్పుకుంటూ తిన్నాము. రోజూ తినేవే అయినా ఎంత రుచిగా ఉన్నాయో.. అమ్మ నాకిష్టమైన పకోడీలు, చిప్స్ లాంటివి కూడా పెట్టింది నంచుకోడానికి.
మర్నాడు స్వరాజ్యం బడికి రాలేదు. నాకు ఏమీ తోచలేదు. ఆ మర్నాడు కూడా రాలేదు. ఇంక ఉండ బట్టలేక ఇంటికెళ్లేటప్పుడు తిన్నగా వాళ్లింటికి వెతుక్కుంటూ వెళ్లాను. మరి ఇల్లెక్కడో.. ఆంజనేయస్వామి గుడి వెనుక వీధిలో అని అన్నట్లు గుర్తు. వీధి మొగలోనే పెద్దగా అరుపులు వినిపిస్తున్నాయి. మొదటి ఇంటి గేటు దగ్గర నిలుచున్న ఒక పెద్దాయన్ని అడిగాను. గేట్లోంచి చూపించాడు లోపలికి వెళ్లమని.
సగం కాంపౌండువాలు విరిగిపోయిన ఆవరణ. డాబాఇల్లే.. వెల్లలు వేసి ఎన్నాళ్లయిందో మాసిపోయి ఉంది.
“ఒక్క క్షణం ఆగు పిన్నీ! ప్లీజ్. మొన్నటివి ఎండుతున్నాయి. కాలి మీదయితే కనిపించవు. లంగా కొంచెం పైకి తీస్తాను.” స్వరాజ్యం గొంతు దీనంగా..
“అంటే.. ఆగుతే నాకోపం తగ్గుతుందనా? అదేం కుదరదు. చెయ్యి చాపు.”
ఇంకేం మాటలు వినిపించలేదు. నేను గుమ్మం పక్కగా నిలబడిపోయాను. కొంచెం సేపటికి ఒకావిడ, మా అమ్మ కంటే చిన్నగా ఉంది.. నన్ను చూడకుండా విసవిసా నడుచుకుంటూ బయటికి వచ్చి వీధిలోకి వెళ్లి పోయింది.
ఆవిడే స్వరాజ్యం వాళ్ల పిన్ని అయుంటుంది. ఒక్క గెంతులో లోపలికి వెళ్లాను. అలా వెళ్తే స్వరాజ్యం ఇబ్బంది పడుతుందేమోనని ఆలోచనే లేదు. అంత అమాయకత్వం.
స్వరాజ్యం రెండు చేతుల మీదా ఎర్రటి వాతలు.. రెండు కళ్లల్లోంచీ ధారగా కారుతున్న నీళ్లు. రెండు రోజుల్లోనే ఎంతో చిక్కిపోయింది. మొహంలో కళ్లు తప్ప ఇంకేమీ కనిపించడం లేదు.
నన్ను చూడగానే భోరుమంది. అప్పుడే.. స్వరాజ్యాన్ని ఆ స్థితిలో చూసి, నా గుండె బరువెక్కిపోయి, దడదడా కొట్టుకుంది.
………………….
పదో తరగతి అయ్యాక మేము భాగ్యనగరం వెళ్లిపోయాం, నాన్నగారికి బదిలీ అవడంతో. స్వరాజ్యంతో కొన్నాళ్లు ఉత్తరాలు నడిచాయి. ఆ తరువాత ఆగిపోయాయి. నాక్కూడా చదువు, పెళ్లి, ఒకానొక ప్రభుత్వ సంస్థలో ఉద్యోగం.. ఇద్దరు పిల్లలు, సంసార బాధ్యతలతో పదిహేనేళ్లు గడిచిపోయాయి. ఆ లోగా ఎప్పుడో నేను బికామ్ చదువుతున్న రోజుల్లో స్వరాజ్యం గురించి వినకూడని మాట విన్నాను.
“స్వరాజ్యం ఎవరితోనో లేచిపోయింది..” కాకతాళీయంగా నాకు ఎగ్జిబిషన్లో కలిసిన కమల నిరసనగా చెప్తుంటే ఒక నిముషం అలా నిలబడిపోయాను. కళ్లముందు చీకటి కమ్మినట్లయింది. వెన్నెల్లో చందమామలా వెలిగే స్వరాజ్యం మొహం గోచరించింది. నిజానికి జీవితం ఎలా మలచుకోవాలో నాకు అమ్మకంటే ఎక్కువ స్వరాజ్యమే చెప్పింది. అటువంటి, అన్నీ తెలిసిన స్వరాజ్యం.. ఒకందుకు మాత్రం సంతోషించాను.. ఇప్పటికైనా ఇల్లనే ఆ చెరనుంచి బయటపడినందుకు.
కానీ బోనులోంచి పులినోట్లో పడిన కుందేల్లా అవలేదు కదా! అవకూడదని అందరు దేముళ్లకీ మొక్కాను, నిశ్శబ్దంగా కళ్లు మూసుకుని. ఆ తరువాత తన జాడే లేదు. నెమ్మదిగా మనసు పొరల్లోకి తప్పుకుంది స్వరాజ్యం.
నిన్ననే.. ఇంటినుంచి ఆఫీసుకి వెళ్తూ ఒకటో నంబరు బస్సులో కడ్డీ పట్టుకుని నిల్చున్న నా భుజం మీద ఎవరిదో చెయ్యి పడినట్లనిపించింది. చివాలున వెనక్కి తిరిగాను, ఆకతాయి వెధవలేమో కడిగి పారేద్దామని.. ఆశ్చర్యం! స్వరాజ్యం నవ్వుతూ చూస్తోంది. ఆ నవ్వునీ, కళ్లనీ ఎలా మర్చిపోగలను? కొద్దిగా లావయింది. మొహం నీరసంగా ఉంది. పెదవులు నవ్వుతున్నాయి కానీ కళ్లలో విషాదం. ఏమయింది? ఆ వెధవ మోసం చేసి వదిలేస్తే.. ఇంక ఆలోచించలేక పోయాను.
“సీతా! ఎలా ఉన్నావు? ఇద్దరు పిల్లలుట కదా? నీ విశేషాలు తెలుస్తున్నాయి. కానీ అడ్రస్ దొరకలేదు. ఇప్పుడు కలిశావు.. ఎంత ఆనందంగా ఉందో తెలుసా?” ఎంతో ఆప్యాయంగా పలుకరిస్తున్న స్వరాజ్యంతో మనస్ఫూర్తిగా మాట్లాడలేకపోయాను.
స్వరాజ్యం వెంటనే కనిపెట్టేసింది.
“వచ్చే స్టాప్లో దిగిపోదాం. నీతో చాలా మాట్లాడాలి.” కోటీ బస్స్టాప్లో కొంచెం చిరాకుగానే దిగాను తన వెనుకే. పక్కకి తీసుకెళ్లి చెయ్యి పట్టుకుంది.
“నా సంగతి తెలిసిందా? నేనేం తప్పు చెయ్యలేదు సీతా! మా మేనమామ.. నాకంటే ఆరేళ్లు పెద్దవాడు, చదువయి ఉద్యోగంలో చేరాక మా ఇంటికొచ్చి నన్ను పెళ్లి చేసుకుంటానని అడిగాడు. పిన్ని ఒప్పుకోలేదు. నాకిష్టమేనా అని అడిగి, నాన్నా, పిన్నిల ఎదురుగానే నా చెయ్యి పట్టుకుని బైటికి తీసుకెళ్లాడు. రిజిస్ట్రార్ ఆఫీస్లో పెళ్లి చేసుకున్నాక, ఆశీర్వదించమని ఇంటికి వెళ్తే మొహం మీదే తలుపేసింది పిన్ని. అందరితో నేను లేచిపోయానని..” పిన్ని తొడలమీద వాతలు పెట్టిన మరునాడు నవ్వుతూ తల ఎత్తి బడికొచ్చిన స్వరాజ్యం, తలదించి కళ్లు వాల్చేసింది. రెండు కన్నీటి చుక్కలు నా చేతి మీద పడ్డాయి.
చేతి గడియారం చూసుకున్నాను. ఆ రోజు ఆఫీసులో చెయ్యాల్సిన పని గుణించుకున్నాను. ఫరవాలేదు.. సగం రోజు సెలవు పెట్టచ్చు.
స్వరాజ్యం చెయ్యి పట్టుకుని కామత్ హోటల్కి లాక్కెళ్లి, మూలగా ఉన్న బల్ల దగ్గర కూర్చుని, అక్కడే ఉన్న జగ్గులో నీళ్లు గ్లాసులో వంపుకుని తాగాక కానీ నా మనసు స్థిమిత పడలేదు.
స్వరాజ్యం మొహం పది లంఖణాలు చేసిందాన్లా ఉంది. వెయిటర్ని పిలిచి, ఒక ప్లేటు ఇడ్లీ, ఒక దోశ చెప్పి.. మంచి నీళ్ల గ్లాసు తన దగ్గరగా జరిపాను.
“చెప్పు..” అంటూ అప్పుడు స్వరాజ్యం కేసి పరీక్షగా చూశాను. మెళ్లో పసుపుతాడు, దానికి కట్టిన పసుపుకొమ్ము స్పష్టంగా కనిపిస్తున్నాయి, ముతక చీర పమిట పైకి పడి. నా చూపులు గమనించి చటుక్కున లోపలికి తోసేసింది. రెండు చేతులకీ నాలుగేసి ఎర్ర రబ్బరు గాజులు. మొహంలో ఎంతో దైన్యం. వాళ్ల పిన్ని వాతలు పెట్టినప్పుడు కూడా ఇలా లేదు.
నా చూపుల్ని పసి కట్టింది స్వరాజ్యం. ఏదో చెప్ప బోయింది.. నోట్లోనుంచి ఏవేవో శబ్దాలు తప్ప మాట సరిగ్గా రాలేదు.. అంతలో వెయిటర్ పళ్లాలు తెచ్చాడు.
“ముందు తిను.. తర్వాత మాట్లాడుకుందాం. ఇవి రెండు నీకే. నేను భోంచేసి బయలుదేరా.” నా మాట పూర్తవకుండానే స్వరాజ్యం తినడం మొదలుపెట్టింది. నా కేసి చూడకుండా తినేస్తోంది. ఎంతొ మొహమాటంగా పౌరుషంగా ఉండే స్వరాజ్యమేనా!
తినడం అయిపోయాక, గ్లాసెడు నీళ్లు గడగడా తాగేసి, తల వెనక్కి వాల్చి, గట్టిగా ఊపిరి పీల్చింది. మొహంలోకి కాస్త కళ వచ్చింది.
“ఏమనుకోకే సీతా! నాలుగు రోజుల్నుంచీ బండి మీద బన్ను, టీ తప్ప ఇంకేమీ లేదు. అందుకే..” నాకు మెదడు మొద్దుబారిపోయి కళ్లలో నీళ్లు తిరిగాయి. అందులోంచి తేరుకోకుండానే అస్సలు ఊహించని ఇంకో కోరిక కోరింది.
“ఒక్క యాభై రూపాయలుంటే ఇస్తావా?”
నా ఎదురుగా ఉన్నది స్వరాజ్యమేనా? అభిమానపడి ఎన్నో రోజులు పస్తులున్న స్వరాజ్యాన్ని బలవంతం మీద తినిపించడం గుర్తుంది నాకు. నెలాఖరులో తను బండబ్బాయి ఇడ్లీలు నాకు పెట్టించకపోతే, ససేమిరా నా దగ్గర అన్నం తినేది కాదు. ఏమీ మాట్లాడలేకపోయాను.
“మేము బాగానే ఉండే వాళ్లం సీతా! మాకు పిల్లలు లేరు. తను ఎలిమెంటరీ స్కూల్లో టీచరు. మాది బెజవాడ దగ్గిర పల్లెటూరు. వచ్చింది పొదుపుగా వాడుకుంటూ, సాయంకాలాలు పిల్లలకి తెలియనివి చెప్తూ హాయిగా ఉండే వాళ్లం. అంతలో మామయ్యకి.. అదే మా ఆయనకి జబ్బు చేసింది. కిడ్నీ పాడయిందని అన్నారు. ఉస్మానియా హాస్పిటల్కి తీసుకెళ్లమన్నారు. ఆపరేషన్ చేశారు. మధ్యలో మందులు వికటించాయి. మారుస్తూ వచ్చారు. ఇక్కడికి వచ్చి నెల పైగా అయింది. దానికి తోడు నాలుగు నెలల్నుంచీ జీతాలు ఇవ్వట్లేదు. నేను ఆస్పత్రిలోనే ఉంటున్నాను. ఇవేళ తెలిసున్న బంధువుల దగ్గిర డబ్బేమైనా దొరుకుతుందేమోనని బయలు దేరాను. వాళ్లకీ బొటాబొటీగా సరిపోతుందిట. అందుకే..”
ఒంటిమీదున్న కొద్ది బంగారం వెళ్లిపోయిందని తెలుస్తూనే ఉంది.
“అలా చూడకు సీతా! ఏదో ఒకటి మాట్లాడు. దేముడు పంపించినట్లు కనిపించావు. వారం రోజుల్లో ఇంటికి పంపించేస్తారుట. నీ డబ్బు వెసులుబాటు చూసుకుని ఇచ్చేస్తాను. ఒకవేళ వీలుకాకపోతే ఏమీ అనుకోను.” స్వరాజ్యం గొంతు బొంగురుపోయింది. అప్పటికి కానీ నాకు తెలివి రాలేదు. కొందరు కష్టాలు అనుభవించడానికే పుడతారా? స్వరాజ్యం ఆశగా నాకేసి చూస్తోంది.
“అబ్బెబ్బే! నీ సంగతులు, ఇక్కట్లు వింటుంటే ఏమనాలో అర్ధం అవలేదు. ఇన్నేళ్లకి ఈ స్థితిలో నిన్ను చూస్తుంటే..” కారుతున్న కన్నీటిని తుడుచుకుని బాగులో వెతికాను. ముందురోజు వచ్చిన అరియర్స్ ఇంట్లో పెట్టెయ్యలేదు.. నయమే! రెండు వందలున్నాయి. తీసి స్వరాజ్యం చేతిలో పెట్టి అన్నాను,
“ఇంతకంటే ఏమీ చెయ్యలేను.. నాకు సంసారం, ఉద్యోగం బాధ్యతలూ. సరిపోకపోతే ఆఫీసుకి ఫోను చెయ్యి. ఇదిగో నంబరు.”
అప్పుడు చూశాను స్వరాజ్యం కళ్లలో సంభ్రమాన్ని, ఆనందాన్నీ, ధైర్యాన్నీ. స్నేహితురాలికి కొంచెం అయినా ఆసరా ఇవ్వగలిగినందుకు ఆనందం వేసింది.
“నీ మెలు ఈ జన్మలో మర్చిపోలేను సీతా! మా జీవితాలు నిలబెట్టావు.” ఇంకా ఏదో అనబోతున్న స్వరాజ్యాన్ని తీసుకుని బయటికి నడిచాను, కౌంటరు వద్ద బిల్లు కట్టి.
……………….
ఆ తరువాత స్వరాజ్యం జాడలేదు. కొన్నాళ్లు, అప్పుడప్పుడు మా వారు మాత్రం గుర్తు చేస్తుండేవారు.. నీ ఫ్రెండు బాకీ ఏదీ అంటూ. ఆ తరువాత మేము రెండిళ్లు మారి, ఊరికి దూరంగా వనస్థలిపురంలో చిన్న ఇల్లు కట్టుకుని అక్కడికి వెళ్లిపోయాం. నా అఫీసు కూడా మారిపోయింది, ప్రమోషను, బదిలీతో.
రోజువారీ ఉరుకులు, పరుగులతో కాలం ఎలా గడుస్తోందో తెలియడం లేదు. స్వరాజ్యం మళ్లీ మరుగున పడిపోయింది. ఐదేళ్లు గడిచిపోయాయి. ఆరోజు.. రాత్రి తొమ్మిదయింది. పిల్లలు వాళ్ల గదిలో చదువుకుంటున్నారు. మేము ఇద్దరం చెరో పుస్తకం పట్టుకుని మధ్య మధ్య కష్ట సుఖాలు కలబోసుకుంటున్నాం. బైట సన్నగా వాన పడుతున్న చప్పుడు..
వీధిలో గుమ్మం దగ్గర ఆటో ఆగిన చప్పుడయింది. వెంటెనే గేటు తీసిన శబ్దం. ఈ వేళప్పుడు ఎవరబ్బా! వరండాలోకి వెల్లి గ్రిల్స్ లోనుంచి చూస్తూనే గుర్తు పట్టాను. నెత్తి మీద కొంగు కప్పుకుని వస్తోంది స్వరాజ్యం. వీధి దీపం కాంతిలో స్పష్టంగా కనిపించింది. సంభ్రమాశ్చర్యాలతో, తలుపుతీసి గట్టిగా పట్టేసుకున్నాను.
నవ్వుతున్న మొహం.. ఆరోగ్యంగా, ఆనందంగా ఉంది స్వరాజ్యం.
“ఎక్కడ్నుంచీ.. ఎలా వచ్చావు? మీ వారు బాగున్నారా? ఆటో పంపించెయ్యి..” తడబడుతున్న మాటలతో అన్నాను. అన్నేళ్ల తరువాత చూసిన నెచ్చెలిని  రెండ్రోజులుంచుకోవాలని నా ఆశ.
“లేదు సీతా! వెళ్లిపోవాలి. రెండ్రోజుల్నుంచీ తిరుగుతున్నా నీ అడ్రస్ పట్టుకోవాలని. అప్పుడు నువ్విచ్చిన ఫోన్ నంబర్ తప్ప ఇంకేమీ లేదు. మీ పాత ఆఫీసు కనుక్కుని అక్కడికి వెళ్లి, అక్కడ్నుంచి మీ కొత్త ఆఫీసుకి ఫోన్ చేసి.. మొత్తానికి సాయంత్రానికి దొరికింది. ఇప్పుడు బస్సుకెళ్లి పోతూ వచ్చాను. ఇంకో అరగంటలో మెయిన రోడ్డు మీద ఎక్కాలి. ఇదిగో.. అప్పుడు నువ్విచ్చిన డబ్బు. నువ్వు మంచి మనసుతో చేసిన సహాయం వల్ల, మా వారికి నయమైంది. పూర్తిగా కోలుకుని, మామూలుగా పనులు చేసుకోడానికి రెండేళ్లు పట్టిందనుకో. మళ్లీ ఇంకోసారి వస్తా. ఈసారి నువ్వు పిల్లల్నీ, మీ ఆయన్నీ తీసుకుని రా. ఆ కవర్ మీదే అడ్రస్ కూడా రాశాను. ఉంటా..” ఎలా వచ్చిందో అలాగే మెరుపులా వెళ్లిపోయింది.
వరండా తలుపు వేసేసి, లోపలికి ఎలా వెళ్లానో నాకు గుర్తు లేదు.
“ఇందులో నాలుగొందలున్నాయి. ఎవరొచ్చారు సీతా?” నా చేతిలో కవర్ తీసి చూసిన మా వారు అంటున్న మాటలు.. ఎక్కడ్నుంచో వినిపిస్తున్నట్లుంది.
అదిగో.. అప్పుడే నాకు హృదయం ఉండాల్సిన చోటు ఖాళీగా అనిపించింది.
*————————–*

గత శనివారం 20-10-12 నాడు మాలిక పత్రిక ఆధ్వర్యంలో నిర్వహించబడిన ప్రపధమ అంతర్జాల అవధానం యొక్క సమగ్ర నివేదిక మీకోసం..
 
కంది శంకరయ్య:
కవిమిత్రులకు, తెలుగు భాషాభిమానులకు స్వాగతం. ఇతర భాషలకున్న సాధారణ శక్తులను మించిన అసాధారణ ప్రజ్ఞలను ప్రదర్శించడానికి అవకాశాలున్న భాష తెలుగు. తెలుగు మాట్లాడే జాతి గర్వించదగ్గ ప్రక్రియ అవధానం. ఇది తెలుగువారి సొంతం. ఈ అవధాన విద్య తెలుగు సంస్కృతిలో ప్రధానమైన అంతర్భాగం. అవధానం అంటే చిత్తం యొక్క ఏకాగ్రత అని స్థూలార్థం. చేస్తున్న పనిపట్ల ఏకాగ్రత, అప్రమత్తత ఉండే చిత్తస్థితియే అవధానం. 13వ శతాబ్దం నాటికే ఎన్నోరకాల అవధానాలున్నట్లు తెలుస్తున్నది. కాలక్రమంగా కొన్ని మరుగునపడ్డాయి. ‘విద్యలలోపల నుత్తమ విద్య కవిత్వమ్ము’. ఆ కవిత్వాన్ని ప్రదర్శనాత్మక కళగా తీర్చిదిద్దింది అవధానప్రక్రియ. కొఱవి గోపరాజు అష్టావధానాన్ని 64 కళల జాబితాలో చేర్చాడు.
ఈకాలంలో అంతర్జాలం సర్వవిషయాలకూ నిలయమై పోయింది. ఎందరో ఆంధ్రభాషాభిమానులు తమ వెబ్‌సైట్‌ల ద్వారా, బ్లాగుల ద్వారా తెలుగు సాహిత్యానికి చెందిన అన్ని ప్రక్రియలను, అన్ని కోణాలలో అందరికీ అందుబాటులోకి తెచ్చే ప్రయత్నం చేస్తున్నారు. వాళ్ళందరూ ప్రశంసార్హులు. వారికి మా వందనాలు.
బ్లాగు గురువులై తమ వివిధ బ్లాగుల ద్వారా వైవిధ్యమైన అంశాలపై క్రమం తప్పకుండా పోస్టులను ప్రకటిస్తూ తెలుగు అంతర్జాల రంగంలో తమ కంటూ ఒక సుస్థిర స్థానాన్ని పొంది ఉన్న జ్యోతి గారి ఆలోచనకు రూపకల్పనే ఈ ‘అంతర్జాల అష్టావధానం’. అవధానం గ్రూపును తయారు చేయడంతోపాటు ఎప్పటికప్పుడు తగిన సూచనలు, సలహాలు ఇస్తూ మార్గదర్శనం చేస్తున్నారు.
తిరుపతి వాస్తవ్యులు మాడుగుల అనిల్ కుమార్ గారు ఈ మొట్టమొదటి అంతర్జాల అవధానం చేయడానికి అంగీకరించినందుకు సంతోషం.
అష్టావధానానికి ఎంచుకోదగ్గ అంశాలు చాలా ఉన్నాయి. కాని చాలావరకు అష్టావధానాలలో క్రింది అంశాలు ఉండడం సాధారణమైపోయింది. నిషిద్ధాక్షరి, సమస్యాపూరణం, దత్తపది, వ్యస్తాక్షరి, వర్ణన, పురాణపఠనం, ఘంటా(పుష్ప)గణనం, అప్రస్తుతప్రశంస.
పై అంశాల్లో వ్యస్తాక్షరి, పురాణ పఠనం, ఘంటా(పుష్ప)గణనం ప్రత్యక్ష అవధానంలో ముఖాముఖిగానే సాధ్యమౌతాయి, శోభిస్తాయి. అందువల్ల నేటి అవధానంలో వాటి స్థానంలో సమస్యల, దత్తపదుల సంఖ్య పెరిగింది. ఈ విధమైన అంతర్జాల అవధానంలో ఇది మొదటి ప్రయత్నం కనుక ఈ సర్దుబాటు చేయవలసి వచ్చింది. మునుముందు ప్రత్యక్ష అంతర్జాల అవధానాలలో అన్ని హంగులూ, అంశాలూ ఉండే ప్రయత్నం చేద్దాం.
అవధానికి పండిత నేమాని రామజోగి సన్యాసి రావు గారి శుభాశీస్సులు….
కవి శ్రీ మాడుగులాన్వయానిల కుమార్ కావించు నుత్సాహియై
యవధానమ్ము రసజ్ఞ రంజకముగా నంతర్మహాజాల వై
భవ సంరంభము వెల్గ నీకటుల సేవల్ చేయు విద్వన్మణిన్
భవదీయామృత దృష్టి ప్రోచుత సదా వాణీ! మనోహారిణీ!
పోచిరాజు సుబ్బారావు గారి శుభాకాంక్షలు….
స్తవనీయప్రతిభ మెఱయ
వివరించుచు  మాకు  నీవు  వేడుకతోడన్
నవ రస భరితముగా నీ
యవధానము  సేయు మయ్య ! యనిల కుమారా !
ఇక అవధాన కార్యక్రమాన్ని ప్రారంభిద్దామా?
ముందుగా నా పరిచయం…
ఈ అవధాన కార్యక్రమానికి నేను ‘మేనేజర్’నట! (అలా అని జ్యోతి గారు చెప్పారు)
38 సంవత్సరాలు తెలుగు పండితుడిగా పని చేసి విశ్రాంతి తీసుకుంటున్నాను. చెప్పుకోదగ్గ రచనలేవీ చేయలేదు. ‘శంకరాభరణం’ పేర బ్లాగు నిర్వహిస్తున్నాను.
Lanka Giridhar:
సభకు నమస్కారం.నా పేరు గిరిధర్, ఇంటిపేరు లంక.సింగపూరు వాస్తవ్యుఁడను. భావజాలావిష్కృతి అను పేరిట ఒక బ్లాగు ఉన్నది కానీ, జన్మానికో శివరాత్రి అన్నట్టు వ్రాస్తూ ఉంటాను అక్కడ.పొద్దులో ఒక పద్యకథ వ్రాసాను. పుష్కరిణీ లో ప్రచురితమవుతున్న సనాతన శతకము వ్రాస్తున్నాను.ఇంతకు ముందు జాలకవిసభలలో పాల్గొన్న అనుభవం మెండుగా ఉన్నది.
రాంభట్ల పార్వతీశ్వర శర్మ:
నన్ను రాంభట్ల పార్వతీశ్వర శర్మ అంటారు. నా వయసు  23 సం.లు ఇప్పటి వరకూ 26 అష్టావధానాలు గావించాను. ప్రస్తుతం ఆంధ్ర విశ్వకళాపరిషత్ లోతెలుగు శాఖలో పరిశోధన చేస్తున్నాను.
సంపత్ కుమార్ శాస్త్రి
అవధానిగారికి, గురువుగారు శ్రీకందిశంకరయ్యగారికి, శ్రీచింతారామకృష్ణరావుగారికి మరియు ఇతరకవిమిత్రులకు, భక్తిపూర్వక వినమ్రప్రణామములు. వృత్తి రీత్యా హైదరాబాద్ వాస్తవ్యుణ్ణి. తెలుగుభాషాభిమానము మెండుగాకలవాణ్ణి. మొట్టమొదటిసారిగా అవధానములో పాల్గొంటున్నందుకు చాలా సంతోషంగాను ఒకింత గర్వంగానూ కూడా ఉన్నది. ఈ మహద్భాగ్యాన్ని ప్రసాదించిన గురువులు శ్రీ కంది శంకరయ్యగారికి నమస్కారములు.
అప్రస్తుత ప్రసంగం:- చింతా రామ కృష్ణా రావు.
శ్రీ గురుదేవు రాఘవుల శ్రీచరణంబులు భక్తి మ్రొక్కి, స
ద్భోగిశయాను సంస్మరణ పూర్వక చిత్తుఁడనై, వధాన స
ద్యోగిఁ బ్రశంసఁ జేసి, శుభ యోగ ఫలంబుగ నిచ్చటుండి, నే
సాగెద, రామకృష్ణుఁడను జక్క నప్రస్తుత పృచ్ఛకుండనై.
గోలి హనుమచ్చాస్త్రి:
అయ్యా! నా పేరు గోలి హనుమచ్చాస్త్రి. నేను గుంటూరు నివాసము ఉంటున్నాను. గృహనిర్మాణ సంస్థ లో సహాయక ఇంజనీరుగా పనిచేయు చున్నాను. చిన్నతనము నుండి పద్యములంటే ప్రీతి.అడపా దడపా గతములో అకాశవాణి సరసవినోదిని కి సమస్యాపూరణలు పంపేవాడిని.శ్రీ శాంకరార్యుల “బ్లాగు “  పరిచయంతో వారి ప్రోత్సాహంతో ఇప్పటికి యేడెనిమిది వందల పూరణలు “శంకరాభరణం” లో చేయగలిగాను.ఈ కార్యక్రమములో దత్తపదిని ఇచ్చి పాల్గొనే భాగ్యం కలిగించిన మీ అందరకూ ధన్యవాదములు.నేను శ్రీ శంకరార్యుల స్ఫూర్తి తో “సమస్యలతో”రణం” (“పూ”రణం) మరియు కవి”అల” అలలు  అను బ్లాగులను నిర్వహించుచున్నాను.
 
అవధానిగారి దైవ, గురుస్తుతి:
హరిః ఓమ్
శ్రీ గురుభ్యో నమః
శ్రీ మహా గణాధిపతయే నమః
శ్రీ శారదాంబాయై నమః
నమస్సభాయై
సభయందాసీనులైన ముఖ్య అతిథి గారికి , సభాధ్యక్షులవారికి , పృచ్ఛక కవిమిత్రులకు సవినయ నమస్కారాలు.
ముందుగా గణపతి స్తోత్రం తో అవధానాన్ని ప్రారంభిస్తున్నాను.
అగజయా నుతయాంబికయా కృతం
వరమనోహర సుందర విగ్రహమ్  l
సరసిజాభ ముఖేన విభాసితం
గణపతిం శివపుత్రముపాస్మహే ll
భావం : –    పార్వతీదేవి తయారుచేసిన శ్రేష్ఠమైన , మనోహరమైన వినాయకుడను విగ్రహము కమలము వంటి ముఖముతో ప్రకాశించుచున్నది.అటువంటి గణపతిని ఉపాసిన్చుచున్నాము.

 
ఉ . దంతమునొక్కపట్టుననుదారముగా  పెకలించి లేఖినీ
ప్రాంతముగానొనర్చి కురువంశ చరిత్రను భారతంబు   స
త్కాంతముగా లిఖించె త్రిజగత్పతి సూనుడు , తద్గజాస్యు  ఉ
ద్దంతము నాకొంగుత సుధారసమొల్కు  కవిత్వ మియ్యెడన్ ll

 
శ్రీ సరస్వతీ స్తుతి :
శా. అంతర్జాలమునన్ వధానమును సేయంబూని సద్భక్తితో
స్వాంతంబున్ నుతియింతునమ్మ బుధులాస్వాదించి మెచ్చంగ వృ
త్తాంతంబుల్ మధురోజ్జ్వలావాహ మరందంబీ కవిత్వంబునం
దింతింతై ప్రవహింప మిక్కుటముగానివ్వందగున్ భారతీ ll

దుర్గా స్తుతి :-
నియమిత పదబంధైః స్తోత్ర ముక్తాఫలైస్త్వాం
కలుషరహితభక్త్యా యాచనార్థీ సిషించే l
విలసతు ధిషణాయాం భావనాలోలలీలా
నివసతు హృదయే మే శాంభవీ సుప్రసన్నా ll
భావం :- ఓ దుర్గాదేవీ ! తగిన పదబంధములు అను స్తోత్ర ముత్యములతో , నిష్కల్మషమైన భక్తితో నీ అభిషేకము చేస్తున్నాను. నా భావనా వ్యాపారమున విహరించు నీవు నా బుద్ధియందు విలసిల్లుచూ నా యందు ప్రసన్నముగా ఉండుము.

 
తిరుపతి వేంకటకవుల స్తుతి :
చం . తిరుపతి వేంకటేశ కవిధీరులు ముందవధాన సత్క్రియన్
జరిపిరి తెల్గుభాషలొ పసందగురీతి యశోవిభూషితుల్
పరమపవిత్రమైన సురభారతియందొనరించి , రెండు భా
షల యవధాన్లు వారి జలజాంఘ్రియుగంబు నమస్కరించెదన్ ll

 
గురు ప్రార్థన :
చం. అలఘువధానవిద్యను మహాద్భుతమౌ తన మంత్రశక్తితో
మలచె మదీయ మస్తమున మాన్యులు మద్గురువర్యులైన శ్రీ
కలపట  భాస్కరార్యులు జగన్నుత కీర్తి విశేషశేషితుల్
తలతు తదీయ పంకజ పదద్వయమున్ గురుభక్తిపూర్ణుడై   ll

 
తే .గీ . వృత్తరత్నాకరాదులన్ తత్తదవస
రానుగుణము లక్షణము లక్ష్యంబులెల్ల
నేర్పి  వాత్సల్యముంజూపె , నిజ గురువగు
శ్రీ యుతులు లక్ష్మణయ్యకు జేతునుతులు

 
శ్రీ కంది శంకరయ్యగారికి :
చం. చతురతరావధానమను సాహితి ప్రక్రియ నేర్పబూని సం
తత కృషిసల్పుచుండిన బుధాగ్రణి శ్రీయుత కందిశంకర
య్య తగుచు నిర్వహింపజనెనార్యులు మెచ్చవధాన కార్యమున్
స్తుతమతి శంకరయ్యను యశోధను దల్చి నమస్కరించెదన్ ll
శ్రీమతి వలబోజుజ్యోతి గారికి :
శా. ప్రాచీనాంధ్ర కవిత్వ రక్షణను దుర్వారంబుగాజేయ నా
లోచించెన్ వలబోజుజ్యోతి , బుధులాలోకించి మెచ్చంగ పూ
ర్వాచారంబవధానమే మిగుల సేవ్యంబంచు లెక్కించి వి
ద్యా చాతుర్యము మెచ్చగా యువత , అంతర్జాలమున్నెంచుచున్
నా చేతన్నవధానమేర్పరచె మాన్య జ్యోతికిన్ మ్రొక్కెదన్ ll
పృచ్ఛక కవిపండితులకు :
శా.  అయ్యాపృచ్ఛకులన్న భారతిసుతుల్ అష్టావధానంబుకై
సయ్యంచుందగ వచ్చిరిచ్చటకు మీ సౌహార్దముం జూపుచున్
కయ్యంబుల్ అలనాటివయ్యెను చమత్కారంబె నేడుండెగా
సయ్యాటౌ నవధానమిద్దియని  మెచ్చంజేయనూహించుచున్
నెయ్యంబారగ పృచ్ఛకోత్తములకుంజేతున్  నమస్కారముల్ ll
పృచ్ఛకోత్తములకు నమస్కారాలతో
శ్రీ రామకృష్ణారావు గారికి :
కం . చేరెన్నప్రస్తుతమున్
పేరోలగమున్ వినోద  విందున్ గూర్చన్
శ్రీ రామ కృష్ణారావు , అ
పార ప్రజ్ఞా ధురీణు ప్రణతులనిడెదన్ ll
శ్రీ సుబ్బారావు గారికి :
కం . శ్రీ సుబ్బారావార్యా !
చూసితి మిము చిత్రమందు శోభిలుచుండన్
బాసకు కొడుకని తెలిసితి
చేసెద నే వందనమ్ము శ్రేయముగొనగన్  ll
శ్రీ పార్వతీశ్వర శర్మ గారికి :
కం . శ్రీ పార్వతీశ శర్మా !
చూపించితివో యపార సుమధుర ప్రజ్ఞన్
ఆ పత్రికలో  చదివితి
ఏపారగజేయు వేంకటేశుడు నిన్నున్ ll
శ్రీ గోలిహనుమచ్ఛాస్త్రి గారికి :
కం . ఆలోకించి సరస్వతి
నాలాపించెన్ కవిత్వ మద్భుతసరణిన్
గోలి హనూమచ్ఛాస్త్రి , వ
చో లాస్యుని యతనిదల్చి జోతలనిడెదన్ ll
శ్రీ. సంపత్కుమార శాస్త్రి గారికి :
కం . సంపత్కుమార శాస్త్రికి
సొంపౌ దత్తపదినిచ్చి చొక్కగ ప్రజ రా
ణింపంజేయంగా నను
ఇంపౌ పద్యమ్మునందునిదె నుతియింతున్ ll
శ్రీ లంకా గిరిధర్ గారికి :
కం . గిరిధరు లంకా వంశజు
డరుదైన సమస్యనివ్వ నది రుచిరంబై
సరసార్థ పూరణమును యొ
నరించు గాత ! బుధునతని నమస్కరింతున్  ll
శ్రీ కామేశ్వర రావు గారికి :
కం. శ్రీ కామేశ్వర రాయా !
ప్రాకటమవధానమందు వర్ధిల్లంగా
చేకొన జయములనెప్పుడు
మీకై నుతులాచరింతు మేలగు నాకున్ ll
శ్రీ సనత్ శ్రీపతి గారికి :
కం. సనత శ్రీపతి గార్కి స
వినయమునందించుచుంటి విద్వాంశునకున్
సునిశిత వర్ణన ప్రష్టకు
అనవరతము విజయమొందనంజలులిచటన్  ll
శ్రీ భరద్వాజ్ గారికి :
తే.గీ.  ఆ భరద్వాజు ద్రోణునికయ్యె తండ్రి
తల్లియు  ఘృతాచి , ద్రోణు బోల్ ధన్యుడైన
శ్రీ భరద్వాజు పగ్గముల్ చేతబట్టి
స్యందనము త్రోలు అంతర జాలమందు
నావధానము జరుగ , మాన్యాత్మ నుతులు.
Dr. Madugula Anil Kumar:  ఇక నిషిద్ధాక్షరి మొదలు పెట్టవచ్చు.
రాంభట్ల పార్వతీశ్వర శర్మ:
అవధాని గారూ…
నిషిద్ధాక్షరి అంశం:
“దేవీ నవరాత్రులు జరుగుతున్నాయి. ఇవాళ మూల పూజ. కనుక ’దేవి’ని సరస్వతీ అవతారంలో స్తుతించండి.
కందంలో..
ప్రత్యక్షర నిషేధం చేయదలచానండి.
ప్రథమాక్షరం అందుకోండి.
’ ణ ’ కారం   నిషేధం
Dr. Madugula Anil Kumar:
“వా”
రాంభట్ల పార్వతీశ్వర శర్మ:
’ వ ’ కారం   నిషేధం
Bhairavabhatla Kameswara Rao: వాణిని తీసుకురాకుండా “ణా” నిషేధం చేసారు. బాగుంది!
dr.madugulaanilkumar:  దే
Giri: వాణి నిషేధము కాబట్టి, వాగ్దేవి వస్తుందనుకున్నాను..కానీ అవధానిగారు మఱొక దారిలో వెళ్ళారు.
రాంభట్ల పార్వతీశ్వర శర్మ:
’ మ ’ కారం   నిషేధం
Dr. Madugula Anil Kumar:  స్థా
రాంభట్ల పార్వతీశ్వర శర్మ:
సంస్కృతం పట్టుకున్నారు. బావుంది.
’ ద ’ కారం   నిషేధం
Dr. Madugula Anil Kumar:  రా
రాంభట్ల పార్వతీశ్వర శర్మ:
” జ్ఞ ” కారం నిషేధం
Dr. Madugula Anil Kumar: మా
Bhairavabhatla Kameswara Rao: అద్భుతం! మొదటి పాదం పూర్తయ్యింది.
Goli Hanumath Shastri: అవధాని గారు చక్కగా పాదం మోపారు.
Rambhatla: అభినందనలు. ప్రథమ పాదం పూర్తయింది. బావుంది. ధన్యవాదములు
Vaman Kumar: ప్రధమ పాదం అమోఘంగా పూర్తి అయ్యింది.
మొదటిపాదం: వా దే శ స్థా  రామా
Dr. Anilkumar: దత్తపది
అప్రస్తుతం వారు ప్రస్తుతంలో ఉన్నారా ?
Chinta Ramakrishnarao:
ఆర్యా!
అవధాన వేళలో మిము
వివశునిగా చేయు వనిత ప్రేమకు పాత్రం
బవనుందురొ? కాకుందురొ?
వివరింపుడు మాకు మీరు విజ్ఞత తోపన్.
అవధానుగారూ! అవధాన సమయంలో మిమ్ములను వివశులుగా చేసే వనిత యొక్క ప్రేమకు పాత్రమగుదునంటారా? అలా అవనంటారా? వివరించండి!
ప్రథమ దత్తపది గోలివారిది……
చేప – మేక – కోడి – పంది.
( ఫై వాటితో మాంసాహారము కాకుండా శాకాహారము వండాలి. )
పై పదాలను ఉపయోగిస్తూ ఆ యా అర్థములలో కాకుండా  శాకాహారము పై పద్యం.స్వేచ్చా చందము లో…
Kameswara Rao:  మొత్తానికి అవధానిగారి చేత వంటకూడా చేయిస్తున్నారన్న మాట! 🙂
Dr. Anil Kumar: చేపడితి నూనె గిన్నెను
Rambhatla: వంట బాగానే ప్రారంభించారు.
Vaman Kumar: వంట నేర్చువాడు నింట గెల్వగలడు
Dr. Anil Kumar: ఆ పని చేయింప నన్ను అదియే మేలౌ
Hanumath Sastry: అవధాని గారు వంటను చక్కగా “చేప” ట్టారు..
Kameswara Rao: చేపను చేతిలో పట్టేసారు! బాగుంది. గోలివారిచ్చిన దినుసులతో కంద వండుతున్నారన్నమాట! 🙂
Rambhatla: చేపడితి నూనె గిన్నెను
Kandi Sankaraiah: రెండవ దత్తపది సంపత్ కుమార్ శాస్త్రి గారు…
Chinta Ramakrishna Rao:
అవధానిగారూ!
తల్లిని మించిన దైవము
ముల్లోకములందు లేదు, పూజింపు డటం
చెల్లరు పలుకుచు, సభలను
తల్లిని తలపక గురువును తలచుట తగునా?
Hanumath Sastry: అయ్యా! చేప నూనె గిన్నెతో ఉన్నది. జారి పోకుండా చూడండి.
Sampath Kumar Sastry: సభకు నమస్కారం.
దత్తపది కి నేను ఇస్తున్న పదాలు…….
జయము, రయము, లయము, మయము,
రాయబారఘట్టములో శ్రీకృష్ణుని పలుకులు ( వీలైతే చంపకములో )
Chinta Ramakrishna Rao:
అవధానిగారూ!
పతికి వామభాగమునందు సతి వసించు.
పటములందున పరికింప నటులె యుండు.
ప్రభువు వేంకట నాయకు పటమునందు
నేల కుడివైపునుండెనల్మేలు మంగ?
Dr. Anil Kumar (For Dattapadi):  చం. జయమగునే బలమ్మున ప్రశంశల నొందెడు పాండవేయులున్
Kandi Sankaraiah: ఇప్పుడు లంకా గిరిధర్ గారు మొదటి సమస్యను ఇవ్వాలి. గిరిధర్ గారూ, ఉన్నారా?
Chinta Ramakrishnarao: అడిగిన చెప్పక యుండుట
అడిగించుచు మురియుటకనొ ఆలస్యమనో?
Dr. Anil Kumar: జయమగునే బలమ్మున ప్రశంశల నొందెడు పాండవేయులున్
లంకా గిరిధర్ గారి సమస్య…..
‘సేదముఁ ద్రావినన్ దొలఁగు వేదన సాంత్వన నొందు చిత్తమున్.’
Rambhatla: అయ్యా.. సేదము అన్నది సమస్య ప్రారంభమా? టైపింగ్ పొరపాటా?
Chinta Ramakrishnarao:
అవధానిగారూ!
అడిగిన చెప్పక యుండుట అడిగించుచు మురియుటకనొ ఆలస్యమనో?
Dr. Anil Kumar: అయ్యా మీరు మీసాలు దువ్వుకుంటూ ఎన్నైన అడుగుతారు. మీకు తప్ప అందరికీ టైపింగ్ సమస్య
ఏమండి “సేదము” నా “స్వేదము” నా త్వరగా చెప్పాలి!
Chinta Ramakrishnarao:
అవధానిగారూ!
మీసాలు దువ్వజూచిరి
ధ్యాసను నా పైన నిలిపి,యడిగిన దానిన్
మీసము లెవ్వరు చెప్పగ
ఆశించుతును మీసువాక్కులందుటకిపుడున్.
Kandi Sankaraiah: అది ‘స్వేదమే’ … టైపాటు మన్నించాలి.
Dr. Anil Kumar: ఆ దొర సాని చిక్కె హృదయమ్మును దోచుచు సందె వేళలో
Rambhatla Parvateeswara Sarma:
మీ సము లెవ్వరు? చెప్పగ..చింతా వారు.. బావుంది
Chinta Ramakrishna Rao:
అవధానిగారూ!
నావైపిటు చూడండీ!
భావింపకనన్ను చెడుగ పరమ దయాళూ!
భక్త బంధువైన పరమేశుఁడా గొప్ప?
భక్త సులభయైన భవుని సతియ?
భక్తి కలుగు నాడు భగవంతుఁడే తోడు.
భక్తి దూరులకు విముక్తి యెట్లు?
Dr. Anil Kumar: ఇవన్నీ ఆలోచిస్తే తెల్లారుతుందండి.
Kandi Sankaraiah:  రెండవ సమస్య పోచిరాజు సుబ్బారావు గారిది…
“కారు తిరిగె విచ్చలవిడి గగనమునందున్”
Dr. Anil Kumar: ఔరా ! సమస్య యే యిది
Kameswara Rao: చింతావారూ, అప్రస్తుతం మాట ఎలా ఉన్నా మీ ఆశువులు అత్యద్భుతంగా ఉన్నాయండీ!
Kandi Sankaraiah: ఆరంభ మ్మదిరెను పో
Kandi Sankaraiah: భైరవభట్ల వారూ… ఇక మీ సమస్య.
మూడవ సమస్య భైరవభట్ల కామేశ్వర రావు గారిది…
వలలోఁ జిక్కెఁ గరీంద్రయూధము యశోభాతిన్ హరీంద్రమ్ముతో
Dr. Anil Kumar: తలలో అంతర జాలమందు కవితాధారామృతం బల్లుచున్
Sampath Kumar Sastry: గోరంతలవింతలెల్ల గొప్పగచేయన్
Kameswara Rao Bhairavabhatla: అప్పుడే చిక్కు విప్పేసారే!
Sampath Kumar Sastry: అవధాని గారిని వలలో వేద్దామనే ఆలోచనా??
Goli Hanumath Sastry: అవధాని గారు “వల” కవ “తల” వెళ్ళారు….
Kandi Sankaraiah:   వర్ణన అంశం సనత్ శ్రీపతి గారిది   “వనములే కరవౌతున్నవేళ వన్యప్రాణుల వెతలు తీర్చలేని వనరాజు (సింహం) వేదనను మహాస్రగ్ధరలో గానీ చక్కని ఎత్తుగీతి గల సీసంలో గాని వర్ణించండి”
Chinta Ramakrishnarao:
సంచిత సత్కవితాశ్రయ
మెంచుడు సద్గుణ వరేణ్య!ఇందరిలోన
న్నుంచిరినేనెట పోదును
దంచితమగు దీనివీడియసదృశప్రతిభా!
Dr. Anil Kumar:
ఆఫ్రికా అడవులే అవని భారతికన్న
ఎంతైన మేలుగా వింత గాదె
సింహాసనమ్మందు శ్రీ దుర్గ అలరారె
చింతావారినుద్దేశించి: అబ్బే మీకున్న ప్రతిభ నాకెక్కడిది లెండి ( ప్రతిభ అనే అమ్మాయి మీకున్నదని)
ఇప్పుడు నిషిద్ధాక్షరి 2 వ పాదం
Kameswara Rao: వాగ్దేవీపుత్రులందరకూ ప్రతిభా పుత్రికలుంటారు. అందుకు మీరూ మినహాయింపు కాదు అవధానిగారూ!
Chinta Ramakrishnarao:
అవధానిగారూ!
మీ ప్రతిభ మీకు తెలియదు.
సప్రతిభులు మీరు కనగ సరస కవితలన్
అష్టావధాని” రాంభట్ల పార్వతీశ్వర శర్మ: ’వ’ కారం నిషేధం
Dr. Anil Kumar: మోద
Chinta Ramakrishnarao:
ద్రోణ, భీష్మ, జయద్రధ, దాన కర్ణ,
ముఖ్య వీరులు కొందరు ముందుగానె
చంపఁబడినారు నాచేత. చంపుమింక
యనిన కృష్ణుని మాటల కర్థ మేమి?
Dr. Anil Kumar: అంతా  నేనే చేస్తాను. నాకు ఏమౌతుందో తెలుసు అని. అంతే  కాని కృష్ణుడంటే మీరు కాదు.
Goli Hanumath Sastry:  అవధాని గారూ! శ్రీ రాంభట్ల వారు ప్రతిసారీ ___”కారం” నిషేధం అంటున్నారు.  నా వంటలో మాత్రం కారం ఉండేట్లు చూడండి..
Dr. Anil Kumar: మీ కింకేమి కావాలి ఆకలా ఉప్పు కారమా
“అష్టావధాని” రాంభట్ల పార్వతీశ్వర శర్మ:  ”ప” కారం నిషేధం
Chinta Ramakrishnarao: మీ ధర్మమా అని ఉపకారాన్ని మాత్రం నిషేధించ లేదు.
రాంభట్ల పార్వతీశ్వర శర్మ:  అవధాని గారు మోద  తర్వాత ఏమైన చెప్పారా?
Dr. Anil Kumar: ద  చెప్పానుగా, తరువాత “క”
రాంభట్ల పార్వతీశ్వర శర్మ: సరే… మీ ఇచ్ఛకు తరువాతి అక్షరం విడిచిపెడుతున్నాను
Dr. Anil Kumar: మ్రా
Chinta Ramakrishnarao:
అవధాని యెదను నిలిచిన సువిధేయులు ధన్యులిలనుశోభిలుదురిటన్.
రాంభట్ల పార్వతీశ్వర శర్మ: మరల మీ ఇచ్ఛకు తరువాతి అక్షరం విడిచిపెడుతున్నాను
Dr. Anil Kumar: స్య
Kameswara Rao: ఎక్కడో తప్పినట్టుంది. “మోద కమ్రాస్య”? “క” గురువవుతుంది కదా?
రాంభట్ల పార్వతీశ్వర శర్మ: ” న ” కారం నిషేధం
Sri Raghava Kiran Mukku:   కవనములో మునిగిన నిక నవధానికి మిగిలినయవి యప్రస్తుతమౌన్ 🙂
Dr. Anil Kumar: మోదదకమ్రాస్య
Chinta Ramakrishnarao:
అవధాని యెదను నిలిచిన
సువిధేయులు ధన్యులిలనుశోభిలుదురిటన్.
భవదీయ సుదశ కలిగిన
యవధానియు నన్ను చూచిహాయి గొలపరే.
Dr. Anil Kumar: బ్రో
రాంభట్ల పార్వతీశ్వర శర్మ: చ కారం నిషేధం
Dr. Anil Kumar: పూ
కంది శంకరయ్య:  ఆసక్తికరంగా సాగుతున్నది నిషిద్ధాక్షరి… పృచ్ఛకులు, అవధానులు ఎదురెదురుగా కత్తులు దూసి నిలుచున్నారు.
రాంభట్ల పార్వతీశ్వర శర్మ: యతి తర్వాత  ” జ ” కారం నిషేధం
Dr. Anil Kumar: తా
Chinta Ramakrishnarao:
అవధానిగారూ!
పండుకొనిబెట్టయత్నించు నిండు హృదయ!
పండితాళికి మధ్య నే పండుకొనిన
దండనముసేయకుందురో? దయన కనుచు
నిండు మదితోడ చెప్పడు నేర్పు మీర.
రాంభట్ల పార్వతీశ్వర శర్మ:  చాలా “పవిత్రంగా” పూత పూశారు.  “మ” కారం నిషేధం
goli hanumath sastry: అయ్యా ! ఇద్దరూ కలసి కవితా సేద్యాన్ని పండిస్తున్నారు.
సంపత్ కుమార్ శాస్త్రి: ఇంతవరకు వచ్చిన పాదము ఇదేనాండీ…… “మోదదకమ్రాశ్యబ్రోవపూతా”
Dr. Anil Kumar: వాక్
Sri Raghava Kiran Mukku: సంపత్ గారూ, ఔనండీ. మీరు అవధానిగారిచేత ఇప్పుడే ధారణ చేయించేసేలా ఉన్నారు. 🙂
రాంభట్ల పార్వతీశ్వర శర్మ:  సంపత్ కుమార్  శాస్త్రి   గారూ…. మీరు అలా అందించ కూడదు. ఇక ధారణ అంశానికి ప్రయోజనమ్ ఉండదు.
సంపత్ కుమార్ శాస్త్రి: పదాలు అనే కత్తులు తరిగిపోతున్నా యుద్ధము మాత్రము ఆగడములేదు…. చాలా ఆసక్తికరంగా ఉంది.
goli hanumath sastry: అయ్యా ! నా వంట మాడు తున్నదేమో చూశారా!…
రాంభట్ల పార్వతీశ్వర శర్మ:  ”ద” కారం నిషేధం
Dr. Anil Kumar: మా
సంపత్ కుమార్ శాస్త్రి: హనుమచ్చాస్త్రిగారు,  మీ వంటకు కావలసిన వేడిని నిషిద్ధాక్షరినుంచి తెస్తున్నారుగా…..
రాంభట్ల పార్వతీశ్వర శర్మ: వాజ్మా … అని అనునాసికం చేస్తారా అవధాని గారూ?
Dr. Anil Kumar: నిషిద్ధాక్షరి 2 వ పాదం అయిపొయింది
Dr. Anil Kumar: దత్తపది 2 వ పాదం   వేపుడున మమేకమౌచు వేయించితి గా
Kameswara Rao:  భలే! వంటలో బాగా మమేకమవుతున్నారు. 🙂
Chinta Ramakrishnarao:
అవధానిగారూ!
ఒక్కని చేసి మిమ్ములనకుంఠితరీతిని ప్రశ్న చేయుచున్
జిక్కని పద్య భావముల శీఘ్ర గతిన్ వచియింప కోరు బల్
చక్కని యూహపుట్టినది సద్గుణ సన్నుత జ్యోతి మాతకు?
నిక్కము చెప్పుడయ్య మహనీయ! మనంబున కందుచుండిరో?
Dr. Anil Kumar: 2వ దత్తపది
రయమున యుద్ధ రంగమున ప్రాణము దీతురు మీరలెల్లరున్
1 వ సమస్య 2 వ పాదం
మొదమోసంగునట్లుగ విభూతి నొసంగి వధాన సత్క్రియన్
Kameswara Rao: చాలా బాగుంది! రాంభట్లవారన్న త్రోవ తొక్కలేదీ సమస్యకి!
Dr. Anil Kumar:  2వ సమస్య 2 వ పాదం
ఆ రాముని ధర్మపత్నిఅపహరణముకై
Chinta Ramakrishnarao:
అవధానిగారూ!
అప్రస్తుతమిది యనుచు
నా ప్రశ్నలు వినరొ మీరు.నాపై కినుకో?
నాప్రార్థన మన్నింపుడు
నాప్రశ్నలు కూడ కనుడు నలుగురు మెచ్చన్.
Dr. Anil Kumar:
3 వ సమస్య 2 వ పాదం
కలలో నూహల జేయునట్టి గతులన్ కాంక్షింపగా  పృచ్ఛకుల్
కంది శంకరయ్య: ఇక వర్ణన…
Dr. Anil Kumar:
కాని కాననమున కనగ రాదు
చెట్లన్ని గూల్చుచున్ కట్టిరి మేడలన్
మేమెట్లు  జీవించి మెలగవలయు
నిషిద్ధాక్షరి 3 వ పాదం?
Chinta Ramakrishnarao:
అవధానిగారూ!
శంకరార్య మనసు శంకతో  కూడె. నా
వంకచూడకుండ వరల నెంచె.
ఇంక నన్ను గాంచ నెవరు కల్గిరి సభ.
శంక బాపుడయ్య. సరస హృదయ.
కంది శంకరయ్య: రాంభట్ల వారూ, ప్రత్యక్షర నిషేధమన్నారు. ఇంకా కొనసాగిస్తారా? మిగితా పాదాలు కొనసాగిస్తారా?
Dr. Anil Kumar: నిషిద్దం చేస్తారా
Rambhatla: మీ అభిమతానుసారమే నా అడుగు. ఇంకా అడుగుదాం అనుకొంటున్నా. సరే మిగిలిన రెండు పాదాలలో     ఏవైనా చెరొక అక్షరం చెబుతాను. అవి రాకుండా ఆ రెండు పాదాలు చెప్పేస్తే బావుంటుంది. ఏమంటారు?
Dr. Anil Kumar: ఈ రూల్ ఎక్కడ లేదండి.
Chinta Ramakrishnarao:
అవధానిగారూ!
ప్రస్తుతమగు నప్రస్తుత
నిస్తేజము చూడమనసు నీరగు చుండెన్.
పుస్తిని కట్టిన భార్యకు
నప్రస్తుత పృచ్చకునకునన్యాయంబా?
Kandi Sankaraiah:
సుంతైన పలుక రేమని
చింతావారికి కలిగెను చింతయె సభలో
వంతను దీర్చగ వేడెద
సంతసము నిడగ సభికుల సద్వాక్యములన్.
Dr. Anil Kumar: విడాకులే ? మీకా
Kameswara Rao: చింతావారూ, మీరు అప్రస్తుతానికి బదులు ఛందోభాషణం చేస్తూంటే అవధానివారు అలగరూ మరి! 🙂
Dr. Anil Kumar: శంకరయ్యగారినుద్దేశించి: అయ్యా ఇది మయ సభ కాదు, ఆయన దుర్య్పోధనుడు  కాదు.
Vaman Kumar:
చింతా వారి ప్రయత్నము
ఎంతో ప్రశంసనీయమీదినము కదా.
ఎంతైనా(సుంతైనా) కవిమిత్రులు
చింతించుట యవసరంబు చిత్తముతోడన్.
రాంభట్ల పార్వతీశ్వర శర్మ: సరే.. మీ స్వేచ్ఛ… కానివ్వండి. 3, 4, పూర్తి చేయాల్సిందిగా మనవి.
సంపత్ కుమార్ శాస్త్రి: మీయొక్క నిర్ణయము??
Chinta Ramakrishnarao:
శంకరార్యా!
అవధాని పలుక వలెనుగ?
సవిధంబుగ నుత్తరువుల జాలము నందున్
జవనాశ్వము పరుగుపగిది
నవనవ సత్కవితలల్లి నను గన వలెగా.
Dr. Anil Kumar:
తా దయ జూపన్ వలె నీ
పాదాబ్జంబుల పూజ జేతు భారతి భక్తిన్
Kameswara rao: చివరిపాదం మరోసారి చూడండి.
Chinta Ramakrisharao: పాదాబ్జము పూజ సేతు
Sri Raghava Kiran Mukku:  రామకృష్ణ పెదనాన్నగారూ, ఐనా… అవధానమున నిషేధము కవనంబునకే పరిమితకార్యంబు కదా. 🙂  పాదంబుల అన్నా సరిపోతుంది.
Chinta Ramakrishnarao: నిజమే రాఘవా! ఐతే నాకు సందేహం రావడంలో గల ఔచిత్యాన్ని గమనించలేకపోతావా నువ్వు.
Dr. Anil Kumar:
1 వ దత్తపది 3 వ పాదం , 4 పాదం
రూపొందె పకోడియొకటి
ఆపందినుసులు వదలుచు అన్యములెపుడున్ ll
Vaman Kumar:  అవునండీ. పకోడీలు చాలా రుచిగా ఉన్నాయి.
Chinta Ramakrishnarao:
ఆర్యా! రాంభట్లవారూ! కొంపతీసి మీరుకానీ అప్రస్తుత ప్రసంగం నిషేధం అన్నారా  ఏమిటి?
నన్ను అవధానిగారు పూర్తిగ నిషేధించేసారు?
Dr. Anil Kumar: 2 వ దత్తపది 3,4 పాదము
లయమగునట్లు గాకయె తలంపగ సఖ్యత చూపగా దగున్
నియమితుడైతి చిన్మయ మునిన్ అనె కృష్ణుడు రాయబారమున్
రాంభట్ల పార్వతీశ్వర శర్మ:  ఆయన నన్నే నిషేధించి నట్టునారు చింతావారూ….  ప్రస్తుతానికే లేదు… అప్రస్తుతం కూడానా మాస్టారూ…
VAMAN KUMAR:  2వ దత్తపది, నాల్గవ పాదంలో మయము అనే పదం వాడవలసి ఉన్నది. నియమ అనే పదం వాడబడింది.
సంపత్ కుమార్ శాస్త్రి:  మయము ను చిన్మయముగా పూరించిన విధము శ్లాఘనీయము.
VAMAN KUMAR:  సంపత్ కుమార్ గారికి ధన్యవాదములు. నాదే పొరపాటు
Chinta Ramakrishnarao:
అవధానిగారూ!
మహిత రక్తవర్ణ, మాంసనిష్ట, గుడాన్న
ప్రీతి మానసయని ప్రేమ కొలిచి
దుర్గ పూజ సేయుదురుకదా! మహితాత్మ!
మాంస నిష్ట యగునె మాత దుర్గ?
ఆర్యా! దుర్గాంబను రక్త వర్ణ యని, మాంస నిష్ట యని, గుడాన్న ప్రీతి మానస యని పిలుచుచు పూజింతురు.
జగదంబయైన దుర్గ మాంస నిష్టయా? వివరించ గలరు.
Dr. Anil Kumar:
సమస్య 3, 4 పాదాలు
ఆ దొరసాని చిక్కె హృదయంబుల దోచుచు సందె వేళలో
మోద మొసంగునట్లుగ విభూతినొసంగి వధాన సత్క్రియన్
ఔ దలపోయగా అమృత మౌ కవితా ఝరియుక్త సీమలో
స్వేదము ద్రావినన్ దొలగు వేదన సాంత్వన నొందు చిత్తమున్
2 వ సమస్య:
చేరిన రావణు  దురహం
కారు తిరిగె విచ్చలవిడి గగనము నందున్
Sri Raghava Kiran Mukku:  అవధానిగారూ, మన్నించాలి, మీరెక్కడ పుష్పకాన్ని కారంటారో అనుకున్నాను… రావణదురహంకారుణ్ణి చూపించారు, భళా. 🙂
Dr Anil Kumar:
3 వ సమస్య 3 వ పాదం
కలలో నూహల జేయనట్టి గతులన్ కాంక్షింపగా పృచ్ఛకుల్
3 వ సమస్య 4 వ పాదం
గలరే వచ్చిరి కీర్తి చంద్రికల సాకారంబునం గూర్చ నా
Kameswara Rao:  బాగుందండి. మొత్తానికి నా ఊహని కలగా మిగ్లేసారన్న మాట 🙂
Chinta Ramakrishnarao:
కంది వదాన్యుల గురుతర
సుందర సద్వచనమధువు శోభిల జేయన్
బంధుర కవితా ప్రతిభుల
మందిరమిదియగుట నిచట మాన్యుడనయితిన్.
Dr. Anil Kumar:
వర్ణన
అనుచు దలచుచుండె నా జంతు రాజులున్
భారతోర్వి ప్రజలు మారరేమొ
ఆ.వె. వనవిహార మౌనె వసుధా క్రమణ మున్
చాల దాయె  జనులు శక్తి మీర
జంతు రక్షణమ్ము కొంతైన చేయరా
అవని విభులు నౌర  అచ్చె రువగు
Kameswara Rao:  బాగుందండి. ఒకసారి అన్నీ ధారణ చేస్తారా. అవధానం సంపూర్ణమవుతుంది.
VAMAN KUMAR: అసలు చింతా వారిది అప్రస్తుతం కానే కాదు. వారు మరొక అవధాని.
అనిల కుమారుండిచ్చట
ఘనముగ యవధానమందు కవుల సమస్యల్
మనసుకు నచ్చెడు రీతిన
వినిపించెన్ పూర్తి జేసి వినయము తోడన్.
Dr Anil Kumar:  ఆర్యా ధారణ చేయాలంటే నా  కంప్యుటర్ టైప్ చేయడానికి చాలడం లేదు.
Chinta Ramakrishnarao:
ఆర్యులారా!
జన్మ ధన్యమయ్యె. చరితార్ధునైతిని..సద్వధానప్రతిభు సరసనుండి. జ్యోతి గారి కృషికి జోహారు. మా కంది శంకరయ్యగార్కి సద్వినుతులు. పృచ్ఛకాళికెల్ల, విద్వాంసులకునెల్ల, పాఠకాళికెల్ల వందనములు. మాడుగులఅనీలు మహితావధానికి ధన్యవాదములిడి, తలతు శుభము.
 
కవిమిత్రులారా, భాషాభిమానులారా,
ఈనాటి ఈ అంతర్జాల అష్టావధానం ఇంతటితో పూర్తయింది. ఇది మొదటి ప్రయత్నం కనుక కొన్ని లోపాలు కనిపించాయి. ఏది ఏమైనా అవధానం నిరాటకంగా సహృదయ మనోరంజకంగా కొనసాగింది.ఈ అవధానం ఈ విధంగా విజయవంతం అయిందంటే ముఖ్యకారకురాలు జ్యోతి గారు. వారికి ధన్యవాదాలు.తమ సర్వతోముఖ ప్రతిభతో సమర్థవంతంగా అవధానాన్ని పూర్తిచేసి, అందరినీ అలరించిన అవధాని మాడుగుల అనిల్ కుమార్ గారికి ధన్యవాదాలు. పృచ్ఛకులుగా పాల్గొన్న అష్టావధాని రాంభట్ల పార్వతీశ్వర శర్మ గారికి, చింతా రామకృష్ణారావు గారికి, గోలి హనుమచ్ఛాస్త్రి గారికి, సంపత్ కుమార్ శాస్త్రి గారికి, లంకా గిరిధర్ గారికి, పోచిరాజు సుబ్బారావు గారికి, భైరవభట్ల కామేశ్వర రావు గారికి, సనత్ శ్రీపతి గారికి ధన్యవాదాలు. అతిథులుగా మధ్య మధ్య తమ వ్యాఖ్యలందించిన వామన్ కుమార్ గారికి, రామకృష్ణ గారికి, భరద్వాజ గారికి ధన్యవాదాలు. ప్రత్యక్ష అవధానంలో పాల్గొనకపోయినా ఆశీస్సులను, శుభాకాంక్షలను తెలిపిన పండిత నేమాని రామజోగి సన్యాసి రావు గారికి, సుబ్బారావు గారికి, నేదునూరి రాజేశ్వరి గారికి, హరి వేంకట సత్యనారాయణ మూర్తి గారికి ధన్యవాదాలు.
హరి వేంకట సత్యనారాయణ మూర్తి గారి సందేశము…
అంతర్జాలమునుండి మాడ్గులకవీ! యష్టావధానంబు మీ
రెంతో చక్కగ జేయుచుండిరి భళీ! యీ కార్య మాంధ్రావనిన్
సంతోషంబిక నందజేయగలదో సన్మానపాత్రా! యశ:
కాంతాసంగతి మీకు గల్గు ననిలాఖ్యా! సర్వసౌఖ్యంబులున్.శుభమస్తు!
అవధానిగారి కృతజ్ఞతాంజలి
కం .శ్రీ కంది శంకరయ్య గారికి :
ప్రాజ్ఞులైన యట్టి  ప్రష్టలన్ గూర్చిప్రో
త్సాహ మందజేసె సాహిత్య పోషిశ్రీ
కందిశంకరయ్య వందనములు .
శ్రీమతి వలబోజు జ్యోతి గారికి :
తే.గీ.శ్రీమతి వలబోజు జ్యోతి స్త్రీ లలామ
తలచెనౌర అంతర్జాల కలిత లలిత
అతుల అవధాన మార్గమ్ము , నమలుపరచె
అందు నవకాశమిచ్చె ఏన్ ముందుకెదుగ
జ్యోతి వలబోజుగారికి జేతు నుతులు .
పృచ్ఛకులకు :
ఆ.వె. పెద్దవారలెల్ల పృచ్ఛక స్థానంబు
నలరి జయము గూర్చి రలఘు బుధులు
సాధ్యమౌనె నాకు సార సరస్వతీ
సుతులటంచునెన్ని నుతుల జేతు .
 
విన్నపము :
మ. సిగలో చంద్రుని కంఠమందు విషమున్ చేపట్టి భూతేశుడున్
జగముల్ బ్రోవుచునుండినట్లు విబుధుల్ సారస్వతంబందు నా
దగు తప్పొప్పులు సంగ్రహించి గుణముల్ అత్యాదరంబుంచి  మె
చ్చగ దోషంబులు గొంతుదాచగ నమస్కారంబు గావించెదన్   l|

ధారణ:
శ్రీ రామ
వాణీ మనోహరిణి అంతర్జాల అష్టావధానం
“అవధాని రత్న”, సాహిత్య శిరోమణి
డాక్టర్ మాడుగుల అనిల్ కుమార్
 
అంశాలు 1. నిషిద్ధాక్షరి 2. దత్తపది 3. దత్తపది 4. సమస్య 5. సమస్య 6.సమస్య 7.వర్ణన 8. అప్రస్తుత ప్రసంగము
1.నిషిద్ధాక్షరి
శ్రీ సరస్వతీ స్తుతి :
కం. వా దేశ స్థా రామా
మోదద కమ్రాస్య బ్రోవు పూతా వాక్ మా
తా దయ జూపన్ వలె నీ
పాదాబ్జము పూజజేతు భారతి భక్తిన్  ll
వా= నోటి ., దేశ స్థా = ప్రదేశంలో ఉండుదానా ., మోదద = ఆనందింప జేయుదానా .,
కమ్రాస్య = మనోహరమైన ముఖము కలదానా ., పూతా = పవిత్రమైన ., రామా = స్త్రీ ., వాక్ మాతా= సరస్వతీ., బ్రోవు= రక్షింపుము. భారతి = ఓ సరస్వతి ., దయజూపన్ వలె = నాపై  దయ చూపించాలి. నీ పాదాబ్జము = నీ పాద కమలమును ., భక్తిన్ = భక్తితో ., పూజజేతు= పూజిస్తాను.

 
2.  దత్తపది: చేప , మేక , కోడి ,పంది అను పదాలతో మాంసాహారం కాకుండా శాకాహారం వండాలి.
కం. చేపడితి నూనె గిన్నెను
వేపుడున మమేకమౌచు వేయించితిగా
రూపొందె పకోడియొకటి
ఆపం దినుసులను తినుట అన్యములెరుగన్ ll

 
3. దత్తపది : జయము ,రయము ,లయము , మయము అను పదాలతో శ్రీ కృష్ణ రాయబారాన్ని చంపకమాలలో వర్ణించాలి .
చం. జయమగునే బలమ్మున ప్రశంశల నొందెడు పాండవేయులున్
రయమున యుద్ధరంగమున ప్రాణముదీతురు మీరలెల్లరన్
లయమగునట్లుగాకయె తలంపగ సఖ్యతజూపగా వలెన్
నియమితుడైతి చిన్మయమునిన్ అనె కృష్ణుడు రాయబారమున్  ll

 
4.  సమస్య :    స్వేదము ద్రావినన్ దొలగు వేదన సాంత్వన నొందు చిత్తమున్
ఉ. ఆ దొరసాని చిక్కె హృదయమ్ముల దోచుచు సందె వేళలో
మోదము నొందునట్లుగ విభూతి నొసంగు వధానసత్క్రియన్
ఔదల పోయగానమృతమౌ కవితాఝరియుక్త సీమలో
స్వేదము ద్రావినన్ దొలగు వేదన సాంత్వన నొందు చిత్తమున్ ll

 
భావము :-  ఆ సరస్వతి సాయం సమయంలో సాహితీ ప్రియుల హృదయాలను దోచుకుంటూ దొరికింది. ఇది అంతర్జాల అవధానము. ఇందులో పృచ్ఛకులకు కరెంటు పోవడము , కంప్యూటర్ సమస్య ఏర్పడటము జరిగింది. ఇటువంటి సమయం లో అవధాని ఏమి చెప్పినాడో తెలియక పోవడము , మెసేజ్ లు సరిగా చేరక తికమక పడటము జరిగింది. అప్పుడు కాస్తో, కూస్తో  స్వేదము పై పెదవి నుండి జారి నోటికందినా కవితామృత ప్రవాహంలో ఆ బాధ తొలగి మనసుకు ఆనందంగానే ఉంటుంది.
5.సమస్య :- కారుతిరిగె విచ్చలవిడి గగనమునందున్
కం. ఔరా ! సమస్య యేయిది
ఆ రాముని ధర్మ పత్ని అపహరణముకై
చేరిన రావణు దురహం
కారుతిరిగె విచ్చలవిడి గగనమునందున్ ll       ( భావము :- సులభ గ్రాహ్యము )

6.సమస్య :- వలలోజిక్కె కరీంద్రయూథము యశో భాతిన్ హరీంద్రమ్ముతో
మ. తలలో అంతరజాలమందు  కవితాధారామృతంబల్లుచున్
కలలో నూహల జేయనట్టి గతులన్ కాంక్షింపగా , పృచ్ఛకుల్
కలరే , వచ్చిరి కీర్తిచంద్రికల సాకారంబునుం గూర్చ , నా
వలలోజిక్కె కరీంద్రయూథము యశోభాతిన్ హరీంద్రమ్ముతో ll
భావము :- మత్తేభాలు , హరీంద్రముల వంటి పృచ్ఛకులు నా అంతర్జాల అవధానంలో పాలు పంచుకొని నాకు కీర్తిచంద్రికలు వ్యాపింప జేశారు. అటువంటి మత్తేభాలు , హరీంద్రములు నా వలలో పడినారు.

 
7.వర్ణన :- తమ జాతి అంతరించి పోతున్నదని సింహము ఆవేదన . సీసము లేక మహా స్రగ్ధర లో వర్ణించాలి.
 
సీ. ఆఫ్రికా అడవులే అవని భారతికన్న
ఎంతైన మేలుగా వింత గాదె
సింహాసనమ్మందు శ్రీదుర్గ యలరారె
కాని కాననమందు కానరాదె
చెట్టులు గూల్చుచున్ కట్టిరి మేడలన్
మేమెట్లు జీవించి మెలగ వలయు
అనుచు దలచుచుండ ఆ జంతురాజులున్
భారతోర్వి ప్రజలు మార రేమొ
ఆ.వె. వనవిహారమౌనె వసుధాక్రమణమునన్
చాలదాయె జనుల శక్తి మీర
జంతు రక్షణమ్ము కొంతైన జేయరా
అవని విభులునౌర ! అచ్చెరువగు.
భావము :- సులభ గ్రాహ్యము.  ఈ ప్రజలు శక్తికి మీరి భూమిని ఆక్రమిస్తున్నారు.జంతు రక్షణ చేపట్టడం లేదు, అని సింహాల ఆవేదన.

 
 
మాలిక బృందం నుండి:ఈ అవధానాన్ని నిర్వహించినవారికి, పాల్గొన్నవారికి, అవధానిగారికి, వీక్షకులకు, ఇతరత్రా ప్రోత్సాహం అందించినవారికి మన:పూర్వక కృతజ్ఞతలు.

 
కంది శంకరయ్య:
అంతర్జాల అష్టావధానం
కవిమిత్రులకు, తెలుగు భాషాభిమానులకు స్వాగతం.
ఇతర భాషలకున్న సాధారణ శక్తులను మించిన అసాధారణ ప్రజ్ఞలను ప్రదర్శించడానికి అవకాశాలున్న భాష తెలుగు. తెలుగు మాట్లాడే జాతి గర్వించదగ్గ ప్రక్రియ అవధానం. ఇది తెలుగువారి సొంతం. ఈ అవధాన విద్య తెలుగు సంస్కృతిలో ప్రధానమైన అంతర్భాగం.
అవధానం అంటే చిత్తం యొక్క ఏకాగ్రత అని స్థూలార్థం. చేస్తున్న పనిపట్ల ఏకాగ్రత, అప్రమత్తత ఉండే చిత్తస్థితియే అవధానం.
13వ శతాబ్దం నాటికే ఎన్నోరకాల అవధానాలున్నట్లు తెలుస్తున్నది. కాలక్రమంగా కొన్ని మరుగునపడ్డాయి.
‘విద్యలలోపల నుత్తమ విద్య కవిత్వమ్ము’. ఆ కవిత్వాన్ని ప్రదర్శనాత్మక కళగా తీర్చిదిద్దింది అవధానప్రక్రియ. కొఱవి గోపరాజు అష్టావధానాన్ని 64 కళల జాబితాలో చేర్చాడు.
ఈకాలంలో అంతర్జాలం సర్వవిషయాలకూ నిలయమై పోయింది. ఎందరో ఆంధ్రభాషాభిమానులు తమ వెబ్‌సైట్‌ల ద్వారా, బ్లాగుల ద్వారా తెలుగు సాహిత్యానికి చెందిన అన్ని ప్రక్రియలను, అన్ని కోణాలలో అందరికీ అందుబాటులోకి తెచ్చే ప్రయత్నం చేస్తున్నారు. వాళ్ళందరూ ప్రశంసార్హులు. వారికి మా వందనాలు.
బ్లాగు గురువులై తమ వివిధ బ్లాగుల ద్వారా వైవిధ్యమైన అంశాలపై క్రమం తప్పకుండా పోస్టులను ప్రకటిస్తూ తెలుగు అంతర్జాల రంగంలో తమ కంటూ ఒక సుస్థిర స్థానాన్ని పొంది ఉన్న జ్యోతి గారి ఆలోచనకు రూపకల్పనే ఈ ‘అంతర్జాల అష్టావధానం’. అవధానం గ్రూపును తయారు చేయడంతోపాటు ఎప్పటికప్పుడు తగిన సూచనలు, సలహాలు ఇస్తూ మార్గదర్శనం చేస్తున్నారు.
తిరుపతి వాస్తవ్యులు మాడుగుల అనిల్ కుమార్ గారు ఈ మొట్టమొదటి అంతర్జాల అవధానం చేయడానికి అంగీకరించినందుకు సంతోషం.
అష్టావధానానికి ఎంచుకోదగ్గ అంశాలు చాలా ఉన్నాయి. కాని చాలావరకు అష్టావధానాలలో క్రింది అంశాలు ఉండడం సాధారణమైపోయింది. నిషిద్ధాక్షరి, సమస్యాపూరణం, దత్తపది, వ్యస్తాక్షరి, వర్ణన, పురాణపఠనం, ఘంటా(పుష్ప)గణనం, అప్రస్తుతప్రశంస.
పై అంశాల్లో వ్యస్తాక్షరి, పురాణ పఠనం, ఘంటా(పుష్ప)గణనం ప్రత్యక్ష అవధానంలో ముఖాముఖిగానే సాధ్యమౌతాయి, శోభిస్తాయి. అందువల్ల నేటి అవధానంలో వాటి స్థానంలో సమస్యల, దత్తపదుల సంఖ్య పెరిగింది. ఈ విధమైన అంతర్జాల అవధానంలో ఇది మొదటి ప్రయత్నం కనుక ఈ సర్దుబాటు చేయవలసి వచ్చింది. మునుముందు ప్రత్యక్ష అంతర్జాల అవధానాలలో అన్ని హంగులూ, అంశాలూ ఉండే ప్రయత్నం చేద్దాం.
అవధానికి పండిత నేమాని రామజోగి సన్యాసి రావు గారి శుభాశీస్సులు….
కవి శ్రీ మాడుగులాన్వయానిల కుమార్ కావించు నుత్సాహియై
యవధానమ్ము రసజ్ఞ రంజకముగా నంతర్మహాజాల వై
భవ సంరంభము వెల్గ నీకటుల సేవల్ చేయు విద్వన్మణిన్
భవదీయామృత దృష్టి ప్రోచుత సదా వాణీ! మనోహారిణీ!
పోచిరాజు సుబ్బారావు గారి శుభాకాంక్షలు….
స్తవనీయప్రతిభ మెఱయ
వివరించుచు  మాకు  నీవు  వేడుకతోడన్
నవ రస భరితముగా నీ
యవధానము  సేయు మయ్య ! యనిల కుమారా !
ఇక అవధాన కార్యక్రమాన్ని ప్రారంభిద్దామా?
ముందుగా నా పరిచయం…
ఈ అవధాన కార్యక్రమానికి నేను ‘మేనేజర్’నట! (అలా అని జ్యోతి గారు చెప్పారు)
38 సంవత్సరాలు తెలుగు పండితుడిగా పని చేసి విశ్రాంతి తీసుకుంటున్నాను. చెప్పుకోదగ్గ రచనలేవీ చేయలేదు. ‘శంకరాభరణం’ పేర బ్లాగు నిర్వహిస్తున్నాను.
రాంభట్ల పార్వతీశ్వర శర్మ:
 
నన్ను రాంభట్ల పార్వతీశ్వర శర్మ అంటారు. నా వయసు  23 సం.లు ఇప్పటి వరకూ 26 అష్టావధానాలు గావించాను. ప్రస్తుతం ఆంధ్ర విశ్వకళాపరిషత్ లోతెలుగు శాఖలో పరిశోధన చేస్తున్నాను.
అప్రస్తుత ప్రసంగం:- చింతా రామ కృష్ణా రావు.
 
గోలి హనుమచ్చాస్త్రి:
అయ్యా! నా పేరు గోలి హనుమచ్చాస్త్రి. నేను గుంటూరు నివాసము ఉంటున్నాను. గృహనిర్మాణ సంస్థ లో సహాయక ఇంజనీరుగా పనిచేయు చున్నాను. చిన్నతనము నుండి పద్యములంటే ప్రీతి.అడపా దడపా గతములో అకాశవాణి సరసవినోదిని కి సమస్యాపూరణలు పంపేవాడిని.శ్రీ శాంకరార్యుల “బ్లాగు ”  పరిచయంతో వారి ప్రోత్సాహంతో ఇప్పటికి యేడెనిమిది వందల పూరణలు “శంకరాభరణం” లో చేయగలిగాను.ఈ కార్యక్రమములో దత్తపదిని ఇచ్చి పాల్గొనే భాగ్యం కలిగించిన మీ అందరకూ ధన్యవాదములు.నేను శ్రీ శంకరార్యుల స్ఫూర్తి తో “సమస్యలతో”రణం” (“పూ”రణం) మరియు కవి”అల” అలలు  అను బ్లాగులను నిర్వహించుచున్నాను.
 Dr. Madugula Anil Kumar: 
ఇక నిషిద్ధాక్షరి మొదలు పెట్టవచ్చు.
 
రాంభట్ల పార్వతీశ్వర శర్మ: 
’ ణ ’ కారం   నిషేధం 
Dr. Madugula Anil Kumar:
“వా”
రాంభట్ల పార్వతీశ్వర శర్మ: 
’ వ ’ కారం   నిషేధం
Bhairavabhatla Kameswara Rao:
వాణిని తీసుకురాకుండా “ణా” నిషేధం చేసారు. బాగుంది!
 dr.madugulaanilkumar:  దే
Giri: వాణి నిషేధము కాబట్టి, వాగ్దేవి వస్తుందనుకున్నాను..కానీ అవధానిగారు మఱొక దారిలో వెళ్ళారు.
రాంభట్ల పార్వతీశ్వర శర్మ:
’ మ ’ కారం   నిషేధం
 Dr. Madugula Anil Kumar:  స్థా
Dr. Madugula Anil Kumar:  రా
రాంభట్ల పార్వతీశ్వర శర్మ:
” జ్ఞ ” కారం నిషేధం
Dr. Madugula Anil Kumar: మా
Bhairavabhatla Kameswara Rao: అద్భుతం! మొదటి పాదం పూర్తయ్యింది.
Goli Hanumath Shastri: అవధాని గారు చక్కగా పాదం మోపారు.
రాంభట్ల పార్వతీశ్వర శర్మ: అభినందనలు. ప్రథమ పాదం పూర్తయింది. బావుంది. ధన్యవాదములు
Vaman Kumar: ప్రధమ పాదం అమోఘంగా పూర్తి అయ్యింది.
మొదటిపాదం: వా దే శ స్థా  రామా 
Dr. Anilkumar: దత్తపది
 
చేప – మేక – కోడి – పంది.
( ఫై వాటితో మాంసాహారము కాకుండా శాకాహారము వండాలి. )
 పై పదాలను ఉపయోగిస్తూ ఆ యా అర్థములలో కాకుండా  శాకాహారము పై పద్యం.స్వేచ్చా చందము లో…
Kameswara Rao:  మొత్తానికి అవధానిగారి చేత వంటకూడా చేయిస్తున్నారన్న మాట! 🙂
Dr. Anil Kumar: చేపడితి నూనె గిన్నెను
Jyothi Valaboju:  ఏపాటు తప్పినా సాపాటు తప్పదుగా…:)
Dr. Anil Kumar: అందులోనూ నాకు ప్రావీణ్యం  ఉందండి
Goli Hanumath Sastry: పండుగ  కదండీ! మనకు (కను) విందు కోసం.
Chinta Ramakrishna Rao: మీ పని అది  కాదు కాదు మేలుగ గనినన్.
 Rambhatla: వంట బాగానే ప్రారంభించారు.
Vaman Kumar: వంట నేర్చువాడు నింట గెల్వగలడు
Dr. Anil Kumar: ఆ పని చేయింప నన్ను అదియే మేలౌ
Hanumath Sastry: అవధాని గారు వంటను చక్కగా “చేప” ట్టారు..
Kameswara Rao: చేపను చేతిలో పట్టేసారు! బాగుంది. గోలివారిచ్చిన దినుసులతో కంద వండుతున్నారన్నమాట! 🙂
 
Rambhatla: చేపడితి నూనె గిన్నెను
 
Kandi Sankaraiah: రెండవ దత్తపది సంపత్ కుమార్ శాస్త్రి గారు…
Chinta Ramakrishna Rao: 
 
 Hanumath Sastry: అయ్యా! చేప నూనె గిన్నెతో ఉన్నది. జారి పోకుండా చూడండి.
Sampath Kumar Sastry: సభకు నమస్కారం.
Chinta Ramakrishna Rao:
 Kandi Sankaraiah: ఇప్పుడు లంకా గిరిధర్ గారు మొదటి సమస్యను ఇవ్వాలి. గిరిధర్ గారూ, ఉన్నారా?
 Chinta Ramakrishnarao: అడిగిన చెప్పక యుండుట
Dr. Anil Kumar: జయమగునే బలమ్మున ప్రశంశల నొందెడు పాండవేయులున్
లంకా గిరిధర్ గారి సమస్య…..
‘సేదముఁ ద్రావినన్ దొలఁగు వేదన సాంత్వన నొందు చిత్తమున్.’
Rambhatla: అయ్యా.. సేదము అన్నది సమస్య ప్రారంభమా? టైపింగ్ పొరపాటా?
*వీక్షకులు క్షమించాలి… విద్యుత్ సరఫరాకు సంబంధించిన ఇబ్బందులవల్ల, ఇతరత్రా సంకేతిక కారణాలవల్ల కాస్త ఆలస్యమౌతోంది*
Chinta Ramakrishnarao:
Kandi Sankaraiah: అది ‘స్వేదమే’ … టైపాటు మన్నించాలి.
Dr. Anil Kumar: ఆ దొర సాని చిక్కె హృదయమ్మును దోచుచు సందె వేళలో
Rambhatla Parvateeswara Sarma: 
మీ సము లెవ్వరు? చెప్పగ..చింతా వారు.. బావుంది
Chinta Ramakrishna Rao: 
 Dr. Anil Kumar: ఇవన్నీ ఆలోచిస్తే తెల్లారుతుందండి.
Kandi Sankaraiah:  రెండవ సమస్య పోచిరాజు సుబ్బారావు గారిది…
“కారు తిరిగె విచ్చలవిడి గగనమునందున్”
Dr. Anil Kumar: ఔరా ! సమస్య యే యిది
Kameswara Rao: చింతావారూ, అప్రస్తుతం మాట ఎలా ఉన్నా మీ ఆశువులు అత్యద్భుతంగా ఉన్నాయండీ!
Kandi Sankaraiah: ఆరంభ మ్మదిరెను పో
 
* Please refresh this page every 3-4 minutes to get the latest updates* 
Kandi Sankaraiah: భైరవభట్ల వారూ… ఇక మీ సమస్య.
మూడవ సమస్య భైరవభట్ల కామేశ్వర రావు గారిది…
వలలోఁ జిక్కెఁ గరీంద్రయూధము యశోభాతిన్ హరీంద్రమ్ముతో
 Dr. Anil Kumar: తలలో అంతర జాలమందు కవితాధారామృతం బల్లుచున్
Sampath Kumar Sastry: గోరంతలవింతలెల్ల గొప్పగచేయన్
Kameswara Rao Bhairavabhatla: అప్పుడే చిక్కు విప్పేసారే!
Sampath Kumar Sastry: అవధాని గారిని వలలో వేద్దామనే ఆలోచనా??
Goli Hanumath Sastry: అవధాని గారు “వల” కవ “తల” వెళ్ళారు….
Kandi Sankaraiah: ఇప్పుడు వర్ణనాంశం.. సనత్ శ్రీపతి గారు… ఉన్నారా?
వర్ణన అంశం సనత్ శ్రీపతి గారిది.. వారు తాము సమయానికి ఉంటానో లేదో అని ముందుగానే నాకు పంపారు. అది ఇది…..
“వనములే కరవౌతున్నవేళ వన్యప్రాణుల వెతలు తీర్చలేని వనరాజు (సింహం) వేదనను మహాస్రగ్ధరలో గానీ చక్కని ఎత్తుగీతి గల సీసంలో గాని వర్ణించండి”
 Chinta Ramakrishnarao: 
సంచిత సత్కవితాశ్రయ
మెంచుడు సద్గుణ వరేణ్య!ఇందరిలోన
చింతావారినుద్దేశించి: అబ్బే మీకున్న ప్రతిభ నాకెక్కడిది లెండి ( ప్రతిభ అనే అమ్మాయి మీకున్నదని)
ఇప్పుడు నిషిద్ధాక్షరి 2 వ పాదం  
Kameswara Rao: వాగ్దేవీపుత్రులందరకూ ప్రతిభా పుత్రికలుంటారు. అందుకు మీరూ మినహాయింపు కాదు అవధానిగారూ!
Chinta Ramakrishnarao:
 Goli Hanumath Sastry:  అవధాని గారూ! శ్రీ రాంభట్ల వారు ప్రతిసారీ ___”కారం” నిషేధం అంటున్నారు.  నా వంటలో మాత్రం కారం ఉండేట్లు చూడండి..
Dr. Anil Kumar: మీ కిమ్కేమి కావాలి ఆకలా ఉప్పు కారమా
“అష్టావధాని” రాంభట్ల పార్వతీశ్వర శర్మ:  “ప” కారం నిషేధం
Chinta Ramakrishnarao: మీ ధర్మమా అని ఉపకారాన్ని మాత్రం నిషేధించ లేదు.
రాంభట్ల పార్వతీశ్వర శర్మ:  అవధాని గారు మోద  తర్వాత ఏమైన చెప్పారా?
Dr. Anil Kumar: ద  చెప్పానుగా, తరువాత “క”
రాంభట్ల పార్వతీశ్వర శర్మ: సరే… మీ ఇచ్ఛకు తరువాతి అక్షరం విడిచిపెడుతున్నాను
Dr. Anil Kumar: మ్రా
Chinta Ramakrishnarao:  
అవధాని యెదను నిలిచిన సువిధేయులు ధన్యులిలనుశోభిలుదురిటన్.
రాంభట్ల పార్వతీశ్వర శర్మ: మరల మీ ఇచ్ఛకు తరువాతి అక్షరం విడిచిపెడుతున్నాను
Dr. Anil Kumar: స్య
Kameswara Rao: ఎక్కడో తప్పినట్టుంది. “మోద కమ్రాస్య”? “క” గురువవుతుంది కదా?
రాంభట్ల పార్వతీశ్వర శర్మ: ” న ” కారం నిషేధం
Sri Raghava Kiran Mukku: 
 

మాలిక పత్రిక ఆధ్వర్యంలో మొట్టమొదటి అంతర్జాల అవధానం రేపు శనివారం భారతీయ కాలమానం ప్రకారం సాయంత్రం ఆరు గంటలనుండి తొమ్మిది గంటలవరకు   నిర్వహింపబడుతుంది. ఈ అంతర్జాల అవధానం యొక్క శీర్షిక ” వాణీ – మనోహరిణీ ” అంతర్జాలంలో అవధానం ఎలా జరుపుతారు అనుకుంటున్నారా?? ఈ అవధానం మొత్తం లేఖనా రూపంలో జరుగుతుంది. దీనికోసం ప్రత్యేకంగా ఒక గ్రూపు ప్రారంభించబడి అందులోనె చర్చలు జరుపుకుంటూ కార్యక్రమాన్ని ఒక తుది రూపానికి తీసుకురావడం జరిగింది. ఇందులో ముఖ్య అంశాలు ఇలా ఉన్నాయి.
 
మొదట నిర్వాహకుల స్వాగత వచనాలు.
తరువాత అవధాని గారి స్వపరిచయం, వరుసగా పృచ్ఛకుల స్వపరిచయం, అతిథుల స్వపరిచయం…
అవధాన ప్రారంభం
అవధానిగారి చేత దైవ ప్రార్థన, స్వవిషయం, (అవసరమనుకుంటే) అవధాన ప్రక్రియా పరిచయం, ప్రాశస్త్యాలు పద్యాలలో…
నాలుగు ఆవృత్తుల వరుసక్రమం ఇలా  ఉంటుంది.
1.నిషిద్ధాక్షరి
2.మొదటి దత్తపది
3.రెండవ దత్తపది
4.మొదటి సమస్య
5.రెండవ సమస్య
6.మూడవ సమస్య
7.వర్ణన
అప్రస్తుత ప్రసంగం నిర్వహించే పృచ్ఛకులకు ఎప్పుడైనా మాట్లాడే, ప్రశ్నించే స్వేచ్ఛ ఉంది. నిరంకుశులు కదా!
నాలుగు ఆవృత్తుల అనంతరం ‘ధారణ’
చివర అవధాని గారు, నిర్వాహకుడు ధన్యవాదాలు తెలుపడంతో అష్టావధాన కార్యక్రమం ముగుస్తుంది.
 
ఈ కార్యక్రమంలో ఎవరెవరు పాల్గొంటున్నారు? అసలు ఈ అవధాని ఎవరు అని అడగాలనుకుంటున్నారా?? చెప్తున్నాగా..  “వాణీ -మనోహరిణీ” కార్యక్రమానికి అవధానిగా వస్తున్నవారు ..
“అవధాని రత్న” ,సాహిత్య శిరోమణి
డాక్టర్ మాడుగుల అనిల్ కుమార్ ,,,యం.ఎ ., బి. యెడ్., పిహెచ్. డి
సంస్కృతోపన్యాసకులు
శ్రీ వేంకటేశ్వర ప్రాచ్య కళాశాల
టి.టి.డి,, తిరుపతి
 
ఇక ఈ  అవధాన కార్యక్రమంలో పృచ్ఛకులుగా పాల్గొనే మిత్రుల వివరాలు….
1. నిషిద్ధాక్షరి – రాంభట్ల పార్వతీశ్వర శర్మ గారు
2. మొదటి సమస్య : లంకా గిరిధర్ గారు
3. రెండవ సమస్య : పోచిరాజు సుబ్బారావు గారు
4. మూడవ సమస్య : భైరవభట్ల కామేశ్వర రావు గారు
5. మొదటి దత్తపది :  గోలి హనుమచ్ఛాస్త్రి గారు
6. రెండవ దత్తపది : సంపత్ కుమార్ శాస్త్రి
7. వర్ణన : సనత్ శ్రీపతి గారు
8. అప్రస్తుత ప్రశంస :
పేరు : చింతా రామకృష్ణారావు గారు
నిర్వాహకుడు :  కంది శంకరయ్య
 
మరో ముఖ్యమైన విషయం: ఈ అవధాన కార్యక్రమంలో పాల్గొనలేని వారికోసం ప్రత్యక్ష ప్రసారం ఉంటుంది. అది మాలిక  పత్రికలో రేపు సాయంత్రం ఆరునుండి మొదలవుతుంది. తప్పుకుండా చూడండి మరి..
 
మాలిక పత్రిక : http://magazine.maalika.org
 
అవధాని గారి గురించి మరి కొన్ని వివరాలు:
అవధాని శ్రీ మాడుగుల అనిల్ కుమార్ గారు 1970 జూన్ 3 వ తేదీన అనంతపూర్లో జన్మించారు. ఈయన తండ్రిగారు కీ.శే.బ్రహ్మశ్రీ మాడుగుల వేంకట సుబ్రహ్మణ్యశాస్త్రిగారు  వేదపండితులు మరియు పురోహితులుగా ఉండేవారు. తల్లిగారు సంస్కృతాంధ్ర భాషలలో పండితురాలు, సంగీత విద్వాంసురాలు. అనిల్ గారు సంస్కృత సాహిత్య శిరోమణి అభ్యసించిన తర్వాత శ్రీ వేంకటేశ్వర యూనివర్సిటీలో సంస్కృతంలో యం.ఏ చేసారు. తర్వాత ప్రస్తుత వేదిక్ యూనివర్సిటీ వైస్ చాన్సిలర్ శ్రీ సన్నిధానం సుదర్శన శర్మగారి  పర్యవేక్షణలో రఘువంశ మహాకావ్యంపై పి.హెచ్.ఢి చేసారు. ఎన్నో పత్రికలలో వ్యాసాలు, పద్యాలు వ్రాసారు. సెమినార్లలో పత్రసమర్పణ చేసారు. ఆయన ఇంతవరకు ఎన్నో అవధానాలు చేసారు.  శ్రీ గోవిందరాజస్వామి ఉన్నత పాఠశాల , తిరుపతి అధ్యాపక బృందం వారు “అవధాని రత్న ” బిరుదు అందజేశారు. సంస్కృతాంధ్ర భాషలలో 13 పుస్తకముల రచన కూడా చేసారు..
ఇవి ఆయన రచనలు:
1 . శ్రీ వేంకటేశ్వర అక్షరమాలా స్తోత్రము
2. శ్రీ రాఘవేంద్ర అక్షరమాలా స్తోత్రము
3. అమందానంద మందాకిని
4. శ్రీ వేంకట రమణ శతకము
5.అనిల కుమార శతకము
6. భావాంజలి
7.వసంత కుసుమాంజలిః ( సంస్కృతం లో వివిధ దేవతలపై విభిన్న వృత్తాలలో  అష్టకాలు నవరత్నాలు )
8.రఘువంశ మహాకావ్యే సాదృశ్య విన్యాసః (పిహెచ్ .డి పరిశోధన ప్రబంధము )
9. భోజ చరిత్ర ( సంస్కృత మూలమునకు అనువాదము )
10. విక్రమార్క చరిత్ర ( సంస్కృత మూలమునకు అనువాదము)
11. వాల్మీకి( సంస్కృత మూలమునకు అనువాదము)
12. శ్రీ రామనామ రామాయణము ( నామ రామాయణము లోని నామములకు సందర్భసహిత వ్యాఖ్యానము )
13. శ్రీ వరసిద్ధి వినాయక వ్రత కల్పము ( పురుష సూక్తానుసారము సంకలనము)
సంకల్పము :- ప్రాచీనాంధ్ర భాషలో ఛందోబద్ధ కవిత్వానికి ఆదరణ చేకూర్చే ప్రయత్నము. అవధానాన్ని ప్రాచీనావదానుల వాలె  ఛాలెంజ్ లా కాక ఒక కళగా ఆరాధించి వ్యాపింప జేయడము .
image0011.jpg
 
మాలిక పత్రిక నిర్వహిస్తున్న అష్టావధాన కార్యక్రమాన్ని వ్రాతపూర్వక వ్యాఖ్యానాల రూపంలో ఈ శనివారం భారతీయ కాలమానం ప్రకారం సాయంత్రం 6.00 నుండి 9.00 గంటల వరకూ ఈ పుటలో ప్రత్యక్ష ప్రసారం చేయబోతున్నాం. ఆసక్తి గలవారు ఆ సమయంలో ఈ పుటను వీక్షించవచ్చు.
అవధాని మరియు పృచ్ఛకుల వివరాలను తవరలోనే ఇదే పుట ద్వారా మీకు తెలియజేస్తాం.
మాలికకు స్వాగతం. సంక్రాంతి, ఉగాది, శ్రావణ పౌర్ణమి, దీపావళి సందర్భంగా వెలువడే ఈ త్రైమాసిక పత్రిక ఇది. దీనిని వెలువరించటానికి మాకు సహాయపడుతున్న అనేకమంది శ్రేయోభిలాషులకు మా హృదయపూర్వక కృతజ్ఞతలు.
ఇప్పటికే అచ్చులోను, అంతర్జాలంలోనూ ఇన్నిన్ని పత్రికలు ఉన్నాయి కదా, కొత్తగా మీ పత్రిక ఏమి సాధించబోతోంది అని మమ్మల్ని చాలామందే అడిగారు. అనంతమైన ఈ సాహిత్య ప్రపంచంలో ఇంకా కనుగొనబడని వింతలు విశేషాలూ చాలానే ఉన్నాయి. అమూల్యమైన కృషి చేసి అద్భుతమైన ఫలితాలు సాధించిన అచ్చు మరియు వెబ్ పత్రికలకు అందనివాటిని అందుకోవటం కోసమే మా ఈ తపన. సాహిత్యానికి, సమాచార స్రవంతికి అంతిమ ఘడియలు సమీపించాయని నిర్ణయింపబడేవరకూ మా ఈ అన్వేషణ కొనసాగుతూనే ఉంటుంది. అలాగే శ్రేష్టత, ప్రమాణాలే ఆధారంగా నడుస్తున్న ప్రస్తుత పత్రికలకు, వాటిలో ప్రచురించగలిగే సామర్ధ్యం ఉండి,  ఆ అవకాశాలు చేజిక్కించుకోలేనివారికి మధ్య వారధిలా కూడా ఈ పత్రిక ఉపయోగపడాలనేది మా ఆకాంక్ష. ఇంకా మట్టిలో మిగిలి ఉన్న మాణిక్యాలని వెలికి తీయటం కూడా మా లక్ష్యాలలో ఒకటి.
మిత్రుడు ఆర్కే అన్నట్టు, ఇజాల ఇనపసంకెళ్ల నుంచీ, వాదాల సంకుచిత దృష్టినుంచీ  ప్రపంచాన్ని చూడని మేము అనుసరించే సిద్ధాంతాలు, “ఈశావాస్య మిదం సర్వం”, “ఏకం సత్ విప్రా బహుదా వదంతే”.మరొక ముఖ్యమైన విషయమేమిటంటే ఈ పత్రిక గమనం ఒకే దిశలో ఉండదు. “రచయితలు-పాఠకులు” అనే నిర్దేశిత నమూనాకు బదులుగా వెబ్ 2.0ను అనుకరిస్తూ పాఠకులని కూడా వ్యాఖ్యల ద్వారా లేక ఇతర పధ్ధతుల ద్వారా రచయితలుగా మార్చే ప్రయత్నం ఈ పత్రికద్వారా మేము చేస్తున్నాం. పత్రికాపరంగా జరిగే చర్చలలో సమాచార సాగరం చిలకబడి దానిలోనుండి జ్ఞానామృతం పుట్టుకొస్తే మా ఈ చిన్ని ప్రయత్నం సఫలీకృతమయినట్లే.
ఇక మా బృందం విషయానికి వస్తే ,
ఈ వెబ్ సైటు మీకు కనబడటానికి ముఖ్యకారణమైన వట్టిపల్లి శ్రీను & కుప్పాల రంజీత్ (ఆర్కే),  వారికి సహాయ సహకారాలందించిన ఆత్రేయ విమల్ & నారుమంచి పద్మ, వ్యాసాలను ఈ సైటుకెక్కించటంలో రాత్రింబవళ్ళూ శ్రమించిన పిరియా రవి & ఇంద్రకంటి కార్తీక్, ప్రచారపరంగానూ & ఇతరత్రా సహాయాన్నందించిన మంచుపల్లకీ, శ్రీనివాస్ చౌదరి, డాలస్ కృష్ణ, భాస్కర రామరాజు, శ్రావ్య వట్టికూటి మరియు మీ భవదీయుడు మాలిక ముఖ్యసభ్యులు. మాలిక లోగోలకు అందాలు అద్దిన భండారు శివ & ధరణీరాయ్ చౌదరి గార్లకు, ఇతరత్రా సహాయం చేసిన తారకు మా కృతజ్ఞతలు.
ఈ పత్రిక నిర్వాహకులు:  జ్యోతి వలబోజు, ఉమ కోసూరి, కౌటిల్య, కుమార్ ఎన్, డా. రాజశేఖర్ గంగవంశం, రాజ్ కుమార్ ఆదూరి, సాయిరాం మరియు డా. గౌతమి జలగడుగుల.
సంపాదకవర్గంలో సభ్యులతో పాటు డా.దేవకీదేవి, డా.రాఘవమ్మ, డా.సీతాలక్ష్మి ఉన్నారు. మా శ్రేయోభిలాషులు, మాకు సన్నిహితులయిన  పొట్టి శ్రీరాములు తెలుగు విశ్వవిద్యాలయ ఉపకులపతి ప్రొ.అనుమాండ్ల భూమయ్యగారికి ప్రత్యేక కృతజ్ఞతలు.
– (మాలిక బృందం తరపున) వెలమకన్ని భరద్వాజ్
 
అమ్మా నాన్న, అన్న, తమ్ముడు, అక్క, పిల్లలు. ఇలా ఎన్నో బంధాలతో ఇమిడి ఉండి ఒక కుటుంబం. ఒక స్త్రీ, పురుషుడు కలిసి మరో కుటుంబాన్ని ప్రారంభించి, వంశాన్ని ముందుకు నడిపిస్తారు. తమ పిల్లలకోసం అహర్నిశలు కష్టపడతారు. తాము పడ్డ కష్టాలు తమ పిల్లలు పడకూడదు అని వారికి అన్ని వసతులు సమకూర్చి, చదువులు చెప్పించి, వారు కోరినవి తమ తాహతుకు తగినవి అయినా,  కాకున్నా ఎలాగో అమరుస్తారు… పిల్లలు బాగా చదువుకుని మంచి ఉద్యోగాలలో స్థిరపడాలని ప్రతీ తల్లితండ్రి కోరుకుంటారు. ఆ పిల్లలు కూడా ఎంతో ఆప్యాయతతో  కలిసి మెలసి ఉంటారు. వారి మధ్య చిన్న చిన్న గొడవలు తప్ప మనసుకు చేర్చుకుని బాధపడేవి, ఒకరిమీద ఒకరికి అనమానం కలిగించేవి తక్కువే ఉంటాయి. ఒకరికొకరు సాయం చేసుకుంటూ, కలిసి సంతోషాన్ని, దుఖాన్ని పంచుకుంటారు. కాని పిల్లలు పెరిగి పెద్దయిన తర్వాత ఎందుకో మరి వారి మధ్య దూరం పెరిగిపోతుంది. ఒకే రక్తం పంచుకుని పుట్టినవాళ్లే నువ్వు , నేను, నీ కుటుంబం, నా కుటుంబం, ఖర్చులు, లెక్కలు అంటూ అనుమానాలు పెంచుకుని ద్వేషించుకుంటూ ఉంటారు. పెళ్లిళ్లు అయ్యాక ఆ దూరం మరింత పెరుగుతుంది. ఒకవేళ పిత్రార్జితమైన ఆస్ధి ఉంటే ఆ గొడవలు మరీ దారుణంగా ఉంటాయి..
 
ఒకప్పుడు ఉమ్మడి కుటుంబమే ముద్దు అనుకునేవారు కాని ఇపుడు చదువులు పూర్తి చేసుకుని పెళ్ళి కాగానే వేరుగా దూరంగా ఉంటేనే మేలు అని పిల్లలు, తల్లితండ్రులు కూడా అనుకుంటున్నారు అంటే కుటుంబాలలోని  సంబంధ బాంధవ్యాలు ఎంతగా దిగజారుతున్నాయో, ఆత్మీయతా, అనుబంధాలు కూడా యాంత్రికంగా ఎలా మారిపోతున్నాయి. అంతా స్వార్ధం. నువ్వెంత అంటే నువ్వెంత అని వృద్ధులైన తల్లితండ్రుల ముందే అన్నదమ్ములు, అక్క చెల్లెళ్లు  తిట్టుకుంటూ, కొట్టుకుంటున్నారు. ఒకరిమీద ఒకరు కేసులు పెట్టుకుని కోర్టులో ఆస్థి కోసం పోట్లాడుకోవం ఈరోజుల్లో మామూలైపోయాయి. అందుకే దూరంగా ఉండడమే మేలు అని అందరూ భావిస్తున్నారు. పెద్దవాళ్ల ఈ ప్రవర్తన వారి పిల్లల మీద కూడా ప్రభావం చూపుతుంది..   వాళ్లు కూడా తమ తల్లితండ్రులను ఆదర్శంగా తీసుకుంటున్నారు. ముగ్గురు నలుగురు సోదరులు తమ భార్యా, పిల్లలలతో ఒకే ఇంట్లో కాపురముండేవారంటే ఇప్పటివారికి ప్రపంచవింతలా అనిపిస్తుంది ఎందుకంటే వాళ్లకు తల్లితండ్రులతో ఉండడం కూడా ఇరుకుగా, ఇబ్బందిగా ఉంటుంది మరి.. అసలైతే సమానంగా చదువుకుని సంపాదిస్తున్న భార్యా, భర్తల మధ్య కూడా ఆత్మీయత బదులు ఆర్ధిక బంధం పెరిగిపోతుంది..
రచన : పద్మిని భావరాజు

 
భగవంతుడిని మాతృ  రూపాన పూజించడమే దేవి ఉపాసన. ఆమె మహా శక్తి- మహా మాయా.–మహా విద్య. శక్తి భగవంతుడి తేజో స్వరూపం. మూలాధార చక్రంలో సర్పాకారంలో ఉండేది ఆ పరాశాక్తే. ప్రపంచమంతా ఆ శక్తే నిండి ఉంది. సూర్యునిలోని ప్రకాశం, పూవులలోని సుగంధం, ప్రకృతి లోని సౌందర్యం, ఇంద్రధనస్సు లోని వర్ణాలు, మనస్సులోని వివేకం, భక్తులలోని భక్తి, యోగుల లోని యోగం, ఇంద్రియ నిగ్రహం ఆమె.
 
ఈ సృష్టి ఏర్పడినది ప్రకృతి- పురుషుల కలయిక వల్లనే. పురుషుడు తండ్రి అయినాడు- ప్రకృతి తల్లి అయ్యింది. అనాదిగా వారిరువురూ అభేదత్వాన్ని కలిగి ఉన్నారు. పుట్టుకయే లేని నారాయణుడు ప్రకృతి అయిన జగన్మాత తో కలవడం వల్లనే, శ్రీమన్నారాయణుడు అయ్యాడు. పురుషుడు కూడా జగన్మాత వల్లనే శ్రీమంతుడు అవుతున్నాడు కనుక వేదం జగన్మాత అయిన ఈ శ్రీనే, శ్రీదేవిగా శ్రీసూక్తం ద్వారా స్తుతించింది. భగవద్గీతలో, భగవానుడు, ఈ కనిపించే విశ్వమంతా, స్థూల ప్రకృతి అని, శ్రీ మహా లక్ష్మి దేవి దైవీప్రకృతి అని చెప్పారు. అందుకే, శ్రీ లక్ష్మి సహస్ర నామాల్లోని మొదటి నామ స్తోత్రం ‘ప్రకృతిం’ అని ప్రారంభించబడింది.
 
ఈ దివ్య దంపతులు సర్వదా తమ కృపా దృష్టిని మనపై ప్రసరిస్తూ ఉంటారు. మనం చెయ్యాల్సిందల్లా, పూర్తీ భక్తి విశ్వాసాలతో , వారి మంత్రాలను పఠించడం, నామ జపం చెయ్యడం. కొన్ని స్తోత్రాలు శక్తివంతమయిన మంత్రాలను, బీజాక్షరాలను కలిగి ఉంటాయి. ఇతర పద్ధతుల ద్వారా దుర్లభమయిన దైవ అనుగ్రహాన్ని సులభంగా అందరూ సంపాదించుకోవడానికి, మన ఋషులు/ ఆచార్యులు ఈ బీజాక్షరాలను మంత్రాలలో అల్లి, చదివే మనకు –తెలియకుండా ఇమిడ్చి, ఇవి చదివిన వాళ్లకి వాళ్ళకు తెలియకుండానే సత్ఫలితాలు కలిగే వరాన్ని ప్రసాదించారు. సకల సౌభాగ్యాలను ప్రసాదించగల ‘శ్రీ లక్ష్మి నారాయణ హృదయం’ ఇటువంటి అరుదయిన శ్లోకాలలో ఒకటి.
 
‘అధర్వ రహస్యం’  అనే గ్రంధం లోని ఉత్తర ఖండం లోని శ్రీ  భృగు మహర్షి  కృత ‘లక్ష్మి నారాయణ హృదయం’ ( లక్ష్మి- నారాయణుల మనస్సు) ఎంతో అధ్భుతమయినది. ఇది చదివిన వాళ్లకు సకల సంపదలను ప్రసాదించడమే కాక, మంద బుద్ధులను కూడా విజ్ఞానఖనులను చేస్తుంది. ఇందులో ‘నారాయణ హృదయం’ , ‘లక్ష్మి హృదయం’ అని రెండు భాగాలు ఉన్నాయి. పవిత్రమయిన, పరమ శక్తివంతమయిన ఈ ప్రార్ధన ఎంతో కాలం గుహ్యంగా ఉంచబడింది. ఈ స్తోత్రం, గురు ముఖతా స్వీకరించ వలసిన అవసరం ఉంది. అలా వీలు లేని వాళ్ళు ఎక్కడయినా లక్ష్మీ సమేత హయగ్రీవుని సన్నిధికి వెళ్లి, ఆయనకు నమస్కరించి, హయగ్రీవుడిని గురువుగా భావించి, ఆయన వద్ద ఈ శ్లోకాన్ని ఉపదేశం తీసుకున్నట్లు అనుకోవాలి.
 
ఈ స్తోత్రం చదివేందుకు ఒక విధానం ఉంది. ముందుగా, నారాయణ హృదయం చదివి, తరువాత లక్ష్మి హృదయం చదివి, మరలా నారాయణ హృదయం చదవాలి. ఈ దివ్య దంపతులు సర్వదా విడతీయలేని అభేధ స్థితిలో,  ఏకమయి ఉంటారు కనుక ఈ పారాయణ విధానం చెప్పబడింది.

 
శ్రీ నారాయణ హృదయం:
 
“ఉద్యదాదిత్య సంకాశం పీతవాసం చతుర్భుజం
శంకచక్ర గదాపాణిం ధ్యాయేత్ లక్ష్మి పతిం హరిం”
 
భావం:
ఉదయించే సూర్యుడి తేజస్సుతో, పీతాంబరం( పసుపు వస్త్రాలు) ధరించి, నాలుగు భుజములు కలవాడు, శంఖము, చక్రము, గద, మొదలగు ఆయుధాలు ధరించిన వాడు, లక్ష్మి దేవి పతి అయిన హరిని ధ్యానించుచున్నాను.
 
త్రిలోక్య ఆధార చక్రం తదుపరి కమఠం తత్ర చానంత భోగి,
తన్మధ్యే  భూమి   పద్మాన్కుశ శిఖరదళం కర్ణికాభూత మేరుం ,
తత్రత్యం  శాంత  ముర్తిం మణి మయమకుటం కుండలోత్భాసితంగం ,
లక్ష్మీనారాయణాఖ్యం  సరసిజ నయనం సంతతం చింతయామః
 
భావం:
కలువల వంటి కన్నులు కలవారు, శాంతమూర్తులు, రత్నఖచిత కిరీటము, ఆభరణాలు ధరించినవారు, మూడు లోకాలకు ఆధారమయిన జగదాధార చక్రమందు …ఆదిశేషునితో చుట్టబడిన తాబేలు, మధ్య భూమి పై , అంకుశము వంటి పద్మ దళం పైనున్న బంగారు మేరు పర్వతం పై కొలువున్న లక్ష్మీనారాయణులను ధ్యానించుచున్నాను.
 
అస్య  నారాయణ  హృదయ స్తోత్ర మహా మంత్రస్య , బ్రహ్మ ఋషిః
అనుష్టుప్  ఛందః, నారాయణో దేవతా, నారాయణ ప్రీత్యర్థం జపే వినియోగః ||
బ్రహ్మ ఋషిగా, అనుష్టుప్ ఛందస్సులో రచించిన ఈ నారాయణ హృదయం స్తోత్రాన్ని, నారాయణుడి అనుగ్రహం కోసం  పఠిస్తున్నాను.
 
 
శ్రీ  నారాయణ హృదయం
 
1 . ఓం నారాయణః  పరంజ్యోతిరాత్మ  నారాయణః పరః
నారాయణః  పరం బ్రహ్మ  నారాయణ నమోస్తుతే  ;
భావం: నారాయణుడే పరం జ్యోతి, నారాయణుడే పరమాత్మ, నారాయణుడే పరబ్రహ్మ్మ, అట్టి  నారాయణుడికి నమస్కారము.
 
2 . నారాయణః పరో దేవో ధాతా నారాయణః పరః
నారాయణః పరో ధాతా నారాయణ నమోస్తుతే  ;
భావం: పర దేవతగా, మోక్ష ప్రదాతగా, పర లోకాన్ని చేరుకోవడానికి మార్గదర్శిగా, సహాయకుడిగా ఉన్న నారాయణుడికి నమస్కారము.
 
3.  నారాయణః పరం ధామ ధ్యానం నారాయణః పరః
నారాయణః పరో ధర్మో నారాయణ నమోస్తుతే ;
భావం: పరంధామునిగా,  పరమ ధ్యాన మూర్తిగా, ఆచరించవలసిన పరమ ధర్మంగా ఉన్న నారాయణునికి నమస్కారము.
 
4 . నారాయణః పరో దేవో విద్యా నారాయణః పరః
విశ్వం నారాయణ స్సాక్షాత్ నారాయణ నమోస్తుతే  ;
భావం: దేవతలందరికీ అధిదేవతగా, విద్యలకు అధిపతిగా, ఈ విశ్వమే సాక్షాత్తు తానయిన నారాయణుడికి మ్నమస్కారము.
 
5 . నారాయణాద్  విధిర్జాతో జాతో నారాయణాద్ భవః
జాతో నారాయణాద్ ఇంద్రో నారాయణ నమోస్తుతే  ;
భావం:  బ్రహ్మ, శివ, ఇంద్రాదులు నారాయణుడి నుండే జనించారు. అట్టి నారాయణుడికి నమస్కారము.
 
6 . రవిర్నారాయణస్తేజః చంద్రో నారాయణోమహః
వహ్నిర్ర్నారాయణః స్సాక్షాత్ నారాయణ నమోస్తుతే  ;
భావం: సూర్యుడు నారాయణుడి వల్లనే ప్రకాశిస్తున్నాడు, చంద్రుడు నారాయణుడి నుంచి కాంతిని(వెలుగును) పొందుతున్నాడు. అగ్ని ప్రత్యేక్ష నారాయణుడి స్వరూపమే! అట్టి నారాయణుడికి నమస్కారము
7 .  నారాయణ ఉపాస్య స్యాద్ గురుర్నారాయణః పరః
నారాయణః పరోబోధో నారాయణ నమోస్తుతే;
భావం: పరమ గురువు గా, పరమ జ్ఞానంగా ఉన్న నారాయణుడిని తప్పక ధ్యానించవలెను. అట్టి నారాయణుడికి నమస్కారము.
 
8 .  నారాయణ పరం ముఖ్యం సిద్ధి నారాయణః సుఖం
హరిర్నారాయణ శుద్ధిర్నారాయణ నమోస్తుతే .
భావం: ప్రాణులు చేరుకోవలసిన పరమ గమ్యం నారాయణుడు. నారాయణుడే విజయానికి, పవిత్రతకు( నారాయణ నామ భజన ద్వారా మనుషుల పాపాలు తొలగించ బడతాయి కనుక) మూల కారకుడు. అట్టి నారాయణుడికి నమస్కారము.
 
9. నిగమ వేదితానంత కళ్యాణ గుణ వారిధే ,
నారాయణ నమోస్తస్తూ నరకార్నవ తారక
భావం: వేదాలచే–అనంతమయిన సుగుణాల రాసిగా స్తుతించబడి , భవ సాగారమనే నరకాన్ని దాటించే వారధిగా ఉన్న నారాయణుడికి నమస్కారము.
 
10.జన్మమృత్యు జరావ్యాధిపారతంత్ర్యాదిభిః సదా,
దోషైరస్పష్ట రూపాయ నారాయణ నమోస్తుతే.
భావం:  బంధాల వల్ల జనించే జన్మ, మృత్యు, జరా, వ్యాధి వంటి ఈతి బాధలకు అతీతమయిన నారాయణుడికి నమస్కారము .
 
11. వేదశాస్త్రార్థ  విజ్ఞాన సాధ్యభక్త్యేకగోచర   ,
నారాయణ నమోస్తేస్తూ,మాముద్దర భవార్నవాత్ .
భావం: వేద శాస్త్రాలు అందించే విజ్ఞానము, భక్తి మూలంగా మాత్రమే అవగతమయ్యే స్వరూపం కళ ఓ నారాయణా! నీకు నమస్కారము. నన్నీ భావ బాధలనుంచి విముక్తుడిని గావించు.
 
12. నిత్యానంద మహోదార పరాత్పర జగత్పతే ,
నారాయణ నమోస్తేస్తూ మోక్ష సామ్రాజ్య దాయినే.
భావం:  పరమానంద స్థితిలో నిత్యం ఉండేవాడు, ఉదారుడు, ఈ జగత్తుకు అధిపతి, మోక్ష ప్రదాయకుడు అయిన నారాయణుడికి నమస్కారము.
 
13. ఆబ్రహ్మస్తంబ పర్యంతం అఖిలాత్మమహాశ్రయ   ,
సర్వ భూతాత్మ భూతత్మన్ ,నారాయణ నమోస్తుతే.
భావం: పిపీలికాది(గడ్డి పోచ) బ్రహ్మ పర్యంతము , సమస్త ప్రాణులలో వ్యాపించి ఉన్న నారాయణుడికి నమస్కారము.
 
14.పాలితశేష లోకాయ ,పుణ్యశ్రవణ కీర్తన ,
నారాయణ నమోస్తేస్తు, ప్రళయోధక శాయినే .
భావం: సమస్త లోక రక్షకుడు, తన నామం విన్నంతనే శుభాలను ప్రసాదించేవాడు, ప్రళయ సమయంలో క్షీర సాగారంపై శయనించేవాడు అయిన నారాయణుడికి నమస్కారము.
 
15.నిరస్త సర్వదోషాయ భక్త్యాది గుణదాయినే  ,
నారాయణ నమోస్తేస్తు ,త్వం వినా నహి మే గతిః
భావం:  అన్నీ దోషాలను, దుర్గుణాలను నిర్మూలించి, భక్తి వంటి సుగుణాలను పెంపొందిన్చేవాడు, అయిన నారాయణుడికి నమస్కారము. నీవు తప్ప నాకు వేరే గతి లేదు స్వామీ, నీవే దిక్కు.
 
16. ధర్మార్ధ  కామ మోక్షాఖ్య పురుషార్థ ప్రదాయినే ,
నారాయణ నమస్తేస్తు పునస్తేస్తూ నమో నమః.
భావం: ధర్మ, అర్ధ, కామా మొక్షాలనే చతుర్విధ పురుషార్ధాలను ప్రసాదించేవాడు అయిన నారాయణుడికి మరలా మరలా అనేక నమస్కారములు.
 
 
అథ ప్రార్థన
 
17. నారాయణ త్వమేవాసి దహరాఖ్యే హృది స్థితః,
ప్రేరిత ప్రేర్యమాణానాం, త్వయా ప్రేరిత మానస
భావం:   ఓ నారాయణా! మనస్సనే ఆకాశంలో నివశించేవాడవు. నేను చేసే ప్రతీ పనికీ కారకుడవు.మనస్సును నడిపించేది కూడా నీవే.
 
18. త్వదాజ్ఞాం శిరసా కృత్వా భజామి జన పావనం ,
నానోపాసన మర్గానాం భవ కృద్  భావభోధకః .
భావం:  నీ ఆజ్ఞానుసారంగా చరించి,  జనులు తమ జీవనం పావనం చేసుకుంటున్నారు. నీ సేవకై అనేక ఉపాసనా మార్గాలు సృష్టించిన నీవే, వాటి అర్ధాలను బోధించి, మేము ఆచరిన్చేలా దీవించు.
 
19.భావార్థకృద్ భావాతీతో భవ సౌఖ్యప్రదో మమ ,
త్వన్మాయామోహితం విశ్వం త్వయైవ పరికల్పితం.
భావం: ఊహింపనలవి కాని స్వరూపం కలవాడవు. ఈ జగత్తంతా నీచే సృష్టించబడి, నీ మాయచే ఆవరింపబడి ఉన్నది. నాకు ప్రశాంత జీవితాన్ని అనుగ్రహించు.
 
20. త్వధదిష్టాన మాత్రేన సా వై సర్వార్థ కారిణి ,
త్వమేవ తాం పురస్కృత్య మమ కామాన్ సమర్దయ .
భావం:  నీ సంకల్ప మాత్రం చేత అన్ని కార్యములూ సఫలమవుతాయి. అట్టి నీవే పూనుకుని, నా కోరికలను నెరవేర్చు.
 
21. న మే త్వదన్యస్త్రాతాస్తి త్వదన్యన్న హి దైవతం,
త్వదన్యం హి నహి జానామి పాలకం పుణ్య వర్ధనం .
భావం: నీవు తప్ప నాకు వేరే రక్షకుడు లేదు. నీవు తప్ప వేరే దైవం లేదు. నీవు తప్ప నాకేమీ తెలియదు. నీవే నా
పాలకుడవు, నా పుణ్య వర్ధకుడవు.
 
22. యవత్సాంసారికో  భావో మనస్స్తో భావనాత్మకః,
తావత్ సిద్ధిర్భవేత్ సాధ్యా సర్వదా సర్వదా విభో .
భావం: నా మనస్సుకు అధిపతివి నీవు. అందుకే నా మనసు నుండి జనించే కోరికలన్నిటినీ నీవే తీర్చాలి, స్వామీ…
 
23. పాపినమహం ఏకగ్రో, దయాళూనాం త్వమగ్రణీః,
దయనీయో మదన్యోస్తి తవ కో అత్ర జగత్రయే .
భావం: పాపులలో నేను మహాపాపిని. నీవు పరమ దయాళుడవు. కనుక ముల్లోకాలలో నీ దయను పొందదగిన అర్హత నాకే ఉంది.
 
24. త్వయాహం నైవ సృష్టశ్చేత్ , న స్యాత్తవ దయాళుతా  ,
ఆమాయో వా న సృష్టశ్చేత్ ఔషదస్య వ్రుధోదయః .
భావం: వ్యాధి లేకపొతే మందులు నిరుపయోగమయినట్లు నీవు నన్ను సృష్టించకుండా ఉంటే, నీ దయ నిరుపయోగంయ్యేది కదా!
 
25.పాపసంగ పరిశ్రాంతః పాపాత్మా పాప రూప druk,
త్వదన్యః కోత్ర  పాపేభ్యః, త్రాతాస్తి జగతీ తలే.
భావం: పాపాలు చేసి అలసిపోయిన వారికి, పాపాత్ములకు, ప్రతీ చోటా పాపమే గోచరించే వానికి, నీవు తప్ప ఈ జగత్తులో వేరే రక్షకుడు లేడు.
 
26. త్వమేవ మాతా చ పితా త్వమేవ ,
త్వమేవ బందుశ్చ సఖా త్వమేవ,
త్వమేవ సేవ్యశ్చ గురుస్త్వమేవ
త్వమేవ సర్వం మమ దేవ దేవ.
భావం:  దేవదేవా ! నా తల్లివీ, తండ్రివీ నువ్వే. నా బంధువువూ, మిత్రుడివీ నువ్వే. నీవే సేవిమ్పతగిన వాడవు, గురుడవు. నాకు అన్నీ నువ్వే.
 
 
 
 
ఫల శ్రుతి
 
27. ప్రార్థనా దశకం చైవ మూలాష్టక మతః పరం ,
యః  పఠేత్ శ్రుణుయాన్నిత్యం , తస్య లక్ష్మి స్థిరా భవేత్.
28. నారాయణస్య హృదయం సర్వాభీష్ట ఫలప్రదం ,
లక్ష్మి హృదయకం స్తోత్రం యది చైతద్వినాకృతం ,
29. తత్ సర్వం నిష్ఫలం ప్రోక్తం లక్ష్మి క్రుధ్యతి సర్వదా,
ఏతత్ సంకలితం స్తోత్రం సర్వాభీష్ట ఫల ప్రదం .
30. జపేత్ సంకలితం కృత్వాసర్వభీష్టమవప్నుయాత్   ,
నారాయణస్య హృదయం ఆదౌ జప్త్వాతథా పరం.
31.లక్ష్మి హృదయకం స్తోత్రం జపెన్ నారాయణం పునః ,
పునర్ నారాయణం జప్త్వా పునర్ లక్ష్మినుతీం జపేత్ .
32. త్ద్వద్ హోమాధికం కుర్యాత్ ఏతత్ సంకలితం శుభం,
ఏవం మధ్యే ద్వివారేణ  జపేత్ సంకలితం అశుభం.
33. లక్ష్మి హృదయకే స్తోత్రే సర్వమన్యత్ ప్రకాశితం,
సర్వాన్ కామానవాప్నోతి ఆధి వ్యాధి భయం హరేత్.
౩4 .గోప్యమేతత్ సదా కుర్యాత్ న సర్వత్ర ప్రకశాయేత్ ,
ఇతి గుహ్యతమం శాస్త్రం ప్రోక్తం బ్రహ్మదిభిహ్పురా
35. లక్ష్మి హృదయ ప్రోక్తేన విధినా సాధయేత్ సుదీ       ,
తస్మాద్ సర్వ ప్రయత్నేనసాధాయేత్ గోపయేత్ సుదీ .
36. యత్రైతత్ పుస్తకం తిష్టేత్, లక్ష్మి నారాయణాత్మకం,
భూత పైశాచ వేతాళ భయం నైవతుసర్వదా .
37. భ్రుగు వారే తధా రాత్రౌ పూజయేత్ పుస్తక ద్వయం ,
సర్వదా సర్వదా స్తుత్యం గోపయేత్ సాధయేత్ సుదీ,
గోపనాత్ సాధనా లోకే ధన్యో భవతి తత్వతః.
భావము:  ఈ పది శ్లోకాలను, నారాయణ అష్టాక్షరీ మంత్రాన్ని చదివినా, విన్నా వారి ఇంట లక్ష్మి స్థిర నివాసం ఏర్పరచుకుంటుంది. ఈ నారాయణ హృదయం చదివి, లక్ష్మి హృదయం చదవనట్లయితే, అది నిష్ఫలం. నారాయణ హృదయం చదివి, లక్ష్మి హృదయం చదివినట్లయితే, అన్నీ కోరికలూ నెరవేరుతాయి. లక్ష్మి కటాక్షం కోసం మొదట నారాయణ హృదయం చదివి, తర్వాత లక్ష్మి హృదయం చదివి మరలా నారాయణ హృదయం చదవాలి. హోమాల్లో నారాయణ హృదయం చదివినా ఇదే పధ్ధతి పాటించాలి. లక్ష్మి హృదయం స్తోత్రం అన్నీ కోరికలనూ తీర్చి, బాధలను, భయాన్ని, రోగాలను పోగొడుతుంది. ఈ స్తోత్రం ఉన్నా ఇంత ఎటువంటి భూత ప్రేత పిశాచ బాధల పీడా ఉండదు. ఈ స్తోత్రం శుక్రవారం రాత్రి చదవాలి. దీనిని గోప్యంగా ఉంచే ప్రయత్నం చెయ్యాలి.
 
 
ఇతి అథర్వ రహస్యే ఉత్తర భాగే శ్రీ నారాయణ హృదయం సమాప్తం
 
 
 
 
 
 
రచన : పి.యస్.యమ్.లక్ష్మి

వరంగల్ జిల్లాలో పేరుపొందిన జాతర ఈ సమ్మక్క సారలక్క జాతర. గిరిజన సంస్కృతీ సంప్రదాయాలను ప్రతిబింబించే ఈ జాతర రెండు సంవత్సరాలకొకసారి మాఘ శుధ్ధ పూర్ణిమనాడు మొదలయి నాలుగు రోజులు సాగుతుంది. ఆంధ్ర ప్రదేశేకాకుండా మధ్య ప్రదేశ్, చత్తిస్ గర్, ఒరిస్సా, మహారాష్ట్రా, కర్ణాటకా, జార్ ఖండ్, ఉత్తర ప్రదేశ్లోని కొన్ని ప్రాంతాలనుంచి కూడా భక్తులు ఈ జాతరకు హాజరవుతారు. ఇది ప్రపంచంలోనే అత్యధికమంది పాల్గొనే గిరిజన జాతరగా ప్రసిధ్ధిగాంచింది. కుంభమేలా తర్వాత అత్యధికంగా భక్తులు హాజరయ్యే ఉత్సవంగా కూడా గుర్తింపబడుంది. ఈ జాతరలో వేదోక్త పూజలు వుండవు. పూర్తిగా గిరిజన సాంప్రదాయం ప్రకారం జరుగుతుంది.

భక్తులు ఇక్కడవున్న జంపన్న వాగులో స్నానాదికాలు పూర్తి చేసుకుని, అత్యంత భక్తి ప్రపత్తులతో, అపరిమిత విశ్వాసాలతో ఈ తల్లులను దర్శించుకుని కానుకలుగా బంగారం (బెల్లము), కొబ్బరికాయలు, కొత్తబట్టలు సమర్పించుకుంటారు. ఈ జాతర సమయంలో సమ్మక్క, సారలక్కలుల అక్కడికివచ్చి, తమని ఆశీర్వదిస్తారని వారి నమ్మకం.
ఇక్కడ దేవతలకు గుళ్ళు, గోపురాలు వుండవు. అసలు దేవతలకు విగ్రహాలే వుండవు. దేవతా చిహ్నాలుకూడా ఎప్పుడూ ఇక్కడ వుండవు. సమ్మక్కకు, సారలక్కకు, వారి భర్తలు పగిడిద్దరాజు, గోవిందరాజులకు విడివిడిగా అరుగులు వుంటాయి. వాటినే గద్దెలంటారు. ఇవి మొదట్లో 12వ శతాబ్దంలో గిరిజనులు ఏర్పరుచుకున్నారు. కాకతీయుల సమయంలోనే ప్రారంభమైన ఈ జాతరలో ప్రతాప రుద్రుడు కూడా ఈ దేవతలకు స్వాగతం పలికాడని, తర్వాత నిజాంకాలంలో కూడా ఈ ఉత్సవాలని నిర్వహించారనీ చెప్తారు.

ఈ దేవతా చిహ్నాలుకూడా ఎప్పుడూ ఇక్కడ వుండవు. రెండేళ్ళకొకసారి జరిగే నాలుగు రోజుల ఉత్సవంలో మొదటి రోజున సమీపంలోని కన్నేపల్లినుంచి సారలమ్మను తీసుకొచ్చి గద్దెమీద ప్రతిష్టిస్తారు. అదేరోజు పగిడిద్దరాజుని, , గోవిందరాజులనుకూడా వారి వారి గద్దెలమీద ప్రతిష్టిస్తారు. రెండవరోజుసాయంకాలం చిలకలపల్లినుంచి సారమ్మ చిహ్నాలయిన కుంకుమ భరిణ, వెదురు కఱ్ఱలను మేళతాళాలతో ఊరేగింపుగా తీసుకొచ్చి గద్దెమీద ప్రతిష్టిస్తారు. జాతరలో ఇదే విశేష ఘట్టం. అమ్మవారు బయల్దేరేముందు జిల్లా కలక్టరుగారు స్వాగతం పలికితే, సూపరింటెండెంట్ ఆఫ్ పోలీస్ గౌరవసూచకంగా గాలిలోకి 10 రౌండ్లు కాల్పులు జరుపుతారు. మూడవ రోజు అధిక సంఖ్యలో భక్తులు మొక్కులు చెల్లిస్తారు. నాల్గవ రోజు ఈ దేవతలు తిరిగి వన ప్రవేశం చెయ్యటంతో ఉత్సవం ముగుస్తుంది. ఈ ఉత్సవం పూర్తిగా కోయ పధ్ధతిలో జరుగుతుంది. వివిధ రాష్ట్రాలనుంచి గోండులు, కోయలు, భిల్లులు, సవర మొదలగు ఆదివాసీలేకాక ఇతర భక్తులు అనేకమంది ఈ జాతర సమయంలో ఈ దేవతలను దర్శించుకుంటారు.
1998కి పూర్వము ఈ ప్రదేశాన్ని ఎడ్లబండిమీద, కాలినడకన మాత్రమే చేరుకోగలిగేవారు. 1998లో 1000 సంవత్సరాలనుంచి సాగుతున్న ఈ జాతరను ప్రభుత్వం జాతీయ పండుగగా గుర్తించి గద్దెలదాకా చేరుకోవటానికి మంచి తారురోడ్డు వేయించారు. ఇప్పుడు సులభంగా ఈ ఆలయాన్ని చేరుకోవచ్చు.

ఇది కాకతీయ రాజు ప్రతాప రుద్రుని సమయంలో జరిగిన విశేషం. ఈ ప్రాంతం దండకారుణ్యం. దట్టమైన అరణ్యం. ఒకసారి ఇక్కడ నివసించే గిరిజనులు వేటకోసం అడవిలోపలకెళ్ళారు. అక్కడ వారొక అద్భుతాన్ని చూశారు. ఒక పసికందు, ఆ పాపని సంరక్షిస్తూ పులులు, సింహాలు. కోయదొర ఆ పాపని తమ గూడానికి తీసుకువచ్చారు. ఆ పాప వచ్చినప్పటినుంచి ఆ గూడెం, గూడెంలో ప్రజలు ఎంతో అభివృధ్ధిచెంది సుఖ సంతోషాలతో వుండసాగారు. కోయదొర తమ కొండదేవరే ఆ పాప రూపంతో తమ గూడానికి వచ్చిందని ఆమెకు సమ్మక్క అని నామకరణం చేసి గారాబంగా పెంచసాగారు. సమ్మక్క పులులు, సింహాలెక్కి తిరిగేది. గూడెంలోని ప్రజల అనారోగ్యాలని దూరంచేసేది. సంతానంలేని వారికి సంతానం ప్రసాదించేది. యుక్త వయసు రాగానే సమ్మక్కని మేడారం గ్రామపెద్ద పగిడిద్దరాజుకిచ్చి వివాహం చేశారు. వారికి ఒక కుమారుడు – జంపన్న, ఇద్దరు కుమార్తెలు – సారలమ్మ, నాగులమ్మ కలిగారు. ఆ సమయంలో కాకతీయరాజు ప్రతాపరుద్రుడు ఓరుగల్లుని పరిపాలిస్తున్నాడు. పగిడిద్దరాజు పాలించే మేడారం కాకతీయ సామ్రాజ్యంలోకి వస్తుంది. ఒకసారి వరుసగా నాలుగు సంవత్సరాలు మేడారం ప్రాంతమంతా కరువు కోరల్లో చిక్కుకోవటంవల్ల అక్కడి ప్రజలు శిస్తులు చెల్లించలేకపోయారు. ప్రతాపరుద్రుడు ఆగ్రహించి తన సైన్యాధికారయిన యుగంధరుడి నాయకత్వంలో పోరుకి ఉసిగొల్పాడు. సాహసోపేతులైన గిరిజనులు ధైర్యంగా యుధ్ధానికి దిగారు. ఇరువైపులా అపార జన నష్టం జరిగింది. అక్కడ పారుతున్న సంపెంగవాగంతా యుధ్ధ వీరుల రక్తంతో ప్రవహించింది. ఆ యుధ్ధంలో సమ్మక్క భర్త పగిడిద్దరాజు, అల్లుడు గోవిందరాజు అసువులు బాశారు. కుమారుడు జంపన్న యుధ్ధంలో సంపెంగ వాగులో ప్రాణాలర్పించాడు. అందుకే ఆ వాగుకి జంపన్నవాగని పేరు వచ్చింది. అప్పడు యుధ్ధంలోకి వచ్చిన సమ్మక్క, కుమార్తె సారలక్క అత్యంత ధైర్యసాహసాలు ప్రదర్శించి, గిరిజనులకు గెలుపు సంపాదించబోయే సమయంలో వెనుకనుంచి జరిగిన దాడిలో తీవ్రంగా గాయపడ్డారు. సమ్మక్క తన రక్తం భూమిమీదపడితే ఆ ప్రాంతం కలకాలం క్షామంతో మగ్గుతుందని, గాయానికి గుడ్డకట్టి తన గుఱ్ఱంమీద మేడారానికి తూర్పుదిశగా వెళ్ళి అంతర్ధానమయమపోయింది.

యుధ్ధానంతరం గిరిజనులు సమ్మక్కకోసం వెతుకగాకనబడలేదు. ఒక నాగవృక్షం ఛాయలోవున్న పుట్టదగ్గర ఒక కుంకుమ భరిణ చూశారు. ఆ నాగ వృక్షాన్ని, కుంకుమ భరిణని సమ్మక్క ప్రతిరూపంగా ఆరాధిస్తారు. ఆ నాగ వృక్షంతో చెక్కబడ్డ సమ్మక్కని, కుంకుమభరిణెని జాతర సమయంలో ఊరేగింపుతో అత్యంత కోలాహలంగా తీసుకొచ్చి సారలక్క, పగిడిద్దరాజు, గోవిందరాజులతో గద్దెలమీత ప్రతిష్టిస్తారు (వీరికి కూడా విగ్రహాలు వుండవు, కర్రలతో చేసిన ప్రత్యేక చిహ్నాలు తప్ప.) వివిధ ప్రాంతాలనుంచి మేళతాళాలతో ఊరేగింపుగా తీసుకువచ్చిన వీరిన, ఉత్సవం తరువాత ఎక్కడివారిని అక్కడ చేరుస్తారు. అదే వన ప్రవేశం.
గిరిజనులు అప్పుడు ప్రారంభించిన ఈ ఉత్సవాలలో, విషయం తెలుసుకున్న ప్రతాపరుద్రుడు కూడా పాలుపంచుకున్నాడు.

భక్తులు ఉత్సవ సమయంలో జంపన్న వాగులో స్నానాదికాలు పూర్తిచేసుకుని, గద్దెలపై ప్రతిష్టింపబడ్డ సమ్మక్క, సారలక్క, వారి భర్తలు పగిడిద్దరాజు, గోవిందరాజులను దర్శించి కానుకలు సమర్పించుకుంటారు. వారు ఎల్లవేళలా తమని కాపాడుతూనే వుంటారని గాఢంగా విశ్వసిస్తారు.

50 ఎకరాల స్ధలంలో జరిగే ఈ జాతరకి కోటిమందిపైన ప్రజలు హాజరవుతారు. ఏ సౌకర్యాలూలేని కుగ్రామంలో, అందులో అడవి ప్రదేశంలో ఇంతమంది జనానికి సౌకర్యాలు కల్పించటానికి ఎంతమంది ఎంత శ్రమిస్తారోకదా. రాను రాను ఈ ఉత్సవాలలో గిరిజనులేకాక అందరూ పాలుపంచుకోసాగారు. ప్రస్తుతం ఇది భారతదేశంలో కుంభమేలా తర్వాత అత్యధిక జనం పాల్గొనే జాతర.
రచన: సుభద్ర వేదుల
పొద్దున్నే వచ్చిన ప్రాణమిత్రుడు విశ్వాన్ని అతని భార్య లతనీ చూసి “హేమా, విశ్వం, లతా వచ్చారు. అందరికీ కాఫీ తెచ్చేయ్!” అన్నాడు రాఘవ.
“ఏరా.. పొద్దున్నే ఎదైనా ప్రోగ్రాం పెట్టావా? చెప్పా పెట్టకుండా ఇలా వచ్చేసావ్” అన్నాడు నవ్వుతూ..
విశ్వం నవ్వలేదు. మౌనంగా కుర్చీలో కూలబడ్డాడు ఏదో ఆలోచన ముడిపడ్డ అతని భృకుటిలోనూ, అతని మెదడులోనూ సుడి తిరుగుతోందని గ్రహించాడు. ఒకటా, రెండా, దాదాపు నలబై ఏళ్ళ పై చిలుకు స్నేహం వాళ్ళది. ఒకేఊరిలో పుట్టిన వారితోపాటుగా ఎదిగి స్థిరపడింది. ఉద్యోగరీత్యా మధ్యలో వేరైనా రిటైరయ్యి ఈ మధ్యనే ఇద్దరూ హైదరాబాదులోనే ఉంటున్నారు. ఆలోచనల్లోనూ, అభిప్రాయలలోనూ అంతస్థులలోనూ ఉన్న అంతరాలు వారి స్నేహానికెప్పుడూ అడ్డం కాలేదు.
విశ్వం పూర్తి పేరు విశ్వనాధం. వాళ్ళ నాన్నగారు ఊరిలోనే పెద్ద రైతు చాలా పెద్ద ఇల్లు వాళ్ళది. పెద్ద పెద్ద అరుగులతో, ఒక చిన్న సైజు కోటలా ఉండేది. విశ్వమూ, అతని తర్వాత ఇద్దరు చెల్లెళ్ళూ. దానితో అతను రాజకుమారుడిలా పెరిగాడు భావుకుడు అని చెప్పలేకపోయినా స్వాప్నికుడు అని చెప్పవచ్చు. తాను అన్నమాట మాత్రం నెగ్గాలని మహా పంతం పట్టుదల చిన్నప్పటినించీ.  రాఘవ వాళ్ళ నాన్నగారు ఊరిలోని హైస్కూల్ లో సోషల్ మాస్టారు. అతనూ, అక్కా, తమ్ముడూ, నాలుగు గదుల బొమ్మరిల్లులాంటి పెంకుటిల్లు ఉన్నంతలో తృప్తిగా, హాయిగా ఉండాలని తెలిసిన నైజం.
“ఏమైందిరా?” విశ్వాన్ని అడిగాడు. ఇంతలో రాఘవ భార్య హేమ వచ్చింది అందరికీ కాఫీలతో.
“లతా, రాత్రి లక్ష్మిగారింటికి పేరంటానికి రాలేదేం? అంది. అన్నాకా కానీ ఎర్రబడిన ఆమె కళ్ళని చూడలేదు. “ఏమయింది లతా? ఒంట్లో బావులేదా?” అని కంగారుగా అడిగింది.
“నువ్వెన్నైనా చెప్పమ్మా! వీడి వాలకం చూస్తే ఇవ్వాళ పెదవి విప్పేటట్టు లేడు? అన్నడు లతని చూస్తూ.
“కావ్య.. కావ్య ఫోన్ చేసింది. వాళ్ళీద్దరికీ ఏ మాత్రం పడటం లేదులా ఉంది అన్నయ్యా! దాని మాటల వరస చూస్తే ఇంకెన్నాళ్ళు కలిసి ఉంటారో? అనిపిస్తోంది.. కళ్ళ నీళ్ళు తుడుచుకుంటూ అంది లత.
పిడుగు పడ్డట్టు ఉలిక్కిపడ్డారు  రాఘవా, హేమా. “అరే. నిజమా? మాకు ఫోన్ చేసి వారం పైన అయింది. బిజీగా ఉందేమో అనుకున్నను. ఏమయిందిటమ్మా?” అన్నాడు రాఘవ.
“గొడవలంటే ఏవో అందరి సంసారాలలోనూ ఉన్నట్టే ఎవో చిన్నవి అనుకున్నాం కదా! మనం. ఇంతలోనే ఇదేమిటి? “ హేమ కూడా కంగారుగా అంది.
కావ్య  విశ్వం, లతల కూతురు. ఆడపిల్లలు లేనందున రాఘవ, హేమలకి కూడా కావ్య అంటే ఎంతో ప్రేమ. చిన్నప్పటి నించి సొంత కూతురు కంటే ఎక్కువగా చూసుకునేవారు. కావ్యకి కూడా వారిద్దరంటే ఎంతో ఇష్టం. అంతే కాదు, ’ఒకరికొకరు అన్నట్టుగా’ ఉండే వారిద్దరి అన్యోనత అంటే కావ్యకి మరీ ఇష్టం.
తను కోరుకున్న శరత్ ని పెళ్ళి చేసుకుంటానని కావ్య చెప్పగానే ఆమె కొరిక ప్రకారం క్రిందటేడాది ఎంతో వైభవంగా పెళ్ళి చేసారు. పెళ్ళి అయిన రెండు నెలలకే ఇద్దరికీ అభిప్రాయ భేదాలు మొదలయ్యాయి. ’చిన్నపిల్లలు’  తొందరలోనే సర్దుకుంటారులే’ అనుకున్నారు. ఇంతలోనే ఇలా.. అదీ కాక, కావ్య ఇప్పటివరకూ తమకి చెప్పకపోవడం ఇంకా విచిత్రంగా అనిపించింది రాఘవకి.
“ఏమిటో అన్నయ్యా? మనం వెతికి తెస్తే సంప్రదాయమూ, కుటూంబమూ అని చూస్తాము తప్ప మనుషులు కలిసిన వాళ్ళ బంధం కంటే గొప్పగా ఉండదు కదా అనుకున్నాము, ఈ పిల్లలేమిటో? ఈ వరసేమిటో? బొత్తిగా అర్ధం కావడం లేదు, కొద్దిగా సర్దుకుపోదామని కావ్యకైనా లేదు” అంది లత.
“ఎందుకు సర్దుకోవాలి? ఆడపిల్ల కనకనా? పిచ్చిదానిలా మాట్లాడకు. అసలు శరత్ మాట్లాడే దాంట్లో ఏమైనా అర్ధం ఉందా? వాడు కాలంతో పాటూ మారలేదు. ఎక్కడో తాతల కాలంలో ఆగిపోయాడు. పాత చింతకాయ బుధ్ధులూ, వాడూనూ. నా బంగారు తల్లికేం తక్కువ? ఊరికే వాడు అన్నమాటలకన్నింటికీ తల ఒంచి పడిఉండడానికి. పట్టలేనంత ఆవేశంతో అన్నాడు విశ్వం.
“ఇదీ అన్నయ్యా! ఈయన వరస.. ఆ పిల్ల చూస్తే ఈయనకి తగ్గ కూతురు. శరత్ కీ నాకూ పడటం లేదు మమ్మీ.. నేను అన్నదేదీ తనకి నచ్చదు, తను అన్నది నాకు. తనదంతా పాతకాలం ఆలోచనలు పధ్ధతులూ… ఇ హేట్ ఇట్. మంచివాడే కావచ్చు కానీ భార్య మనసును అర్ధం చేసుకోలేడు. రోజూ వండే కూర దగ్గరనించీ, వేసుకునే బట్టాలూ ఉద్యోగమూ, ఇలా అన్ని విషయాలలోనూ రోజూ గొడవపడుతూ బ్రతుకుతుంటే ఎంత చిరాగ్గా ఉంటుందో తెలుసా? నీకు తెలుసు కదమ్మా. నేను దేన్నయినా భరిస్తాను కానీ సర్దుకోవడం అంటే నా వల్ల కానే కాదు అని ఒకటే గొడవ” అంధి బాధగా.
భోజనాల వేళ “ఒరే విశ్వం!  నేను ఒకసారి కావ్యని చూసి వస్తాను. విషయమేమిటో దగ్గరుండి కనుక్కుంటే మంచిది కదా, బెంగళూరు పెద్ద దూరం కాదు కదా, పైగా ఇవన్నీ ఫోనులో మాట్లాడే విషయాలు కావు అన్నాడు రాఘవ.
“ఓహో, ఈ విశ్వామిత్రుడు వెళితే కూతురిని తీసుకుని వచ్చేస్తాడు, భరతనారి చరిత్రకే అవమానం” అని మీ చెల్లెలు ఈ మంత్రం చెప్పిందా? అన్నాడు వెటకారంగా.
“ఇందులో లత చెప్పడానికేముంది? కావ్య మీకెంతో మాకూ అంతే, నువ్వూ వస్తానంటే రా, దాని మావయ్యగా అక్కడ ఏం జరుగుతోందో చూడటం నా బాధ్యత.. దీనిలో అంత వెటకారం అక్కరలేదు” అన్నాడు రాఘవ నిదానంగా.
“సరేలే, నువ్వే వెళ్ళిరా,” అన్నాడు విశ్వం. ’వాడి తత్వమే ఇంత, ఎప్పుడూ ప్రధమ కోపం, ముందు కోప్పడి  తర్వాతే వింటాడు ఆలోచిస్తాడు’ అనుకున్నాడు రాఘవ.
“నేనూ వస్తాను. పాపం పిచ్చితల్లి, ఎంత బాధ పడుతోందో ఒక్కర్తీ” అంది హేమ.. “నిజమే హేమా.. నాకు తట్టలేదు. నువ్వూ వస్తే బావుంటుంది.. వీలైనంత తొందరలో వెళదాం” అన్నాడు రాఘవ.
తత్కాల్ లో రెండు టికట్లు కొనుక్కుని రైలు ఎక్కారు రాఘవా, హేమా.. కావ్యకి సర్ ప్రైజ్ ఇవ్వాలని ముందుగా చెప్పలేదు, కావ్యకి ఇష్టమని కొబ్బరి నూజూ, జంతికలూ చేసింది హేమ.
చెట్లనీ, స్తంభాలనీ వెనక్కి తోసుకుంటూ తను ముందుకు దూసుకెళుతోంది రైలు. “చరిత్ర పునరావృతమవడమంటే ఇదేనేమో హేమా, వాడికొచ్చిన సమస్యే వాడి కూతురికీ రావాలా?” అన్నాడు రాఘవ.
“అలా అనకండి, చిన్నపిల్లలు, తెలిసీ తెలియని వయసు. పెద్ద గొడవలేమి అయి ఉండవు, ఈ కాలపు పిల్లల సంగతి మీకు తెలియదూ!  ఓపికలు, ఓర్మీ లేవు. అసలు వాళ్ళకేం కావాలో కూడా వాళ్ళకి తెలీదు” అంది హేమ. రాఘవ మనసు కూడా వెనక్కి పరిగెత్తింది. విశ్వం ఏం.ఏ రెండో సంవత్సరం లో ఉన్నప్పుడు వాళ్ళ మామ్మగారికి పెద్ద జబ్బు చేసింది. దానితో ఆవిడ ’ఒక్కగానొక్క మనవడు, వీడి పెళ్ళి చూడకుండా పోతానేమో, వెంటనే పెళ్ళి చేసేయమని’ పట్టు పట్టుకుని కూర్చుంది, అంతే కాదు పొరుగునే ఉన్న పళ్ళెటూరిలో ఉన్న తన తమ్ముడి వరస అయ్యే అతని కూతురు పరమేశ్వరిని విశ్వానికి ఇచ్చి చెయ్యాలని, అలా చేస్తే రెండు కుటుంబాలూ మరింత దగ్గరిగా ఉంటాయని ఆవిడా ఉద్దేశ్యం.
ఈ సంగతి తెలిసిన విశ్వం మిరపకాయ తిన్న కాకిలా ఎగిరాడు “ఠాఠ్ ఇప్పుడే నాకు పెళ్ళేమిటి? మామ్మ – ఆరోగ్యానికీ, నా పెళ్ళికీ సంబంధం ఏమిటి? ఒకరినొకరు తెలుసుకోకుండా నేను పెళ్ళి చేసుకునేదే లేదు. పైగా ఇంకా చదువే అవ్వలేదు. ’తాదూర కంత లేదని’ “ అని విసుకున్నాడు.
“పోనీలేరా, ఈ ఏడాది చేసుకో, మళ్ళీ ఏడు చదువు పూర్తి అయ్యాకా ఉద్యోగం వచ్చాక అయ్యాయిని నీ దగ్గరకి తీసుకెళ్ళవచ్చు అందాకా కోడలిని మాదగ్గర ఉంచుకుంటాం, మాకూ సరదాగా ఉంటుంది “ అన్నారు విశ్వం అమ్మా, నాన్నా.
అంతేకాదు. “ఫలానా పరమేశ్వరిని చేసుకొవాలి, వాళ్ళకి మాట ఇచ్చేస్తాం “  అని చెప్పగానే పూనకం వచ్చినట్టు ఊగిపోయాడు.
“మీరు చేద్దామనుకునేది నా పెళ్ళా? మరెవరిదైనానా? అసలు పిల్లని చూడకుండా పెళ్ళేమిటి? ఇంకెవరూ దొరకనట్టు ఆ పల్లెటూరి పిల్లే దొరికిందా? పైగా పరమేశ్వరి అని మోటు పేరేమిటి?” అని అతను వీరంగం వేసాడు.
“ఒరే నువ్వీపెళ్ళి చేసుకోకపోతే నేనివ్వాలే గుటుక్కుమంటాను, ఆనక పాపం నీదే సుమా, పైగా మా తమ్ముడికి వాడు పోయేముందు మాట ఇచ్చాను, ఏమైనా ఈ పెళ్ళి జరిగి తీరాల్సిందే. “ అని వాళ్ళ బామ్మ విశ్వం కంటే ఎక్కువగా భీష్మించుకుని కూర్చునేసరికి మరో దారిలేక దిగివచ్చి ఓ శుభ ముహూర్తాన పరమేశ్వరి మెళ్ళో తాళి కట్టాడు “అమాయికేం రా? చక్కగా, బాపూ గారి హీరోయిన్లా ఉంది. ఊరికే తిక్కవేషాలు వేసి పెద్దవాళ్ళతో తిట్లు తినకు, పేరూ, గీరు అది కావాలంటే తరువాత నీకిష్టం వచ్చినట్టు పిలుద్దువుగాని “ అని రాఘవ నచ్చచెప్పాడు.
“ఆలా ఉందేం నీకు? నాకు మాత్రమ్ కోలార్ గోల్డ్ మైన్ని చూస్తున్నట్టు ఉంది. అంతంత నగలేమిటి? ఆ అలంకారమేమిటి? నిన్ను చేసుకోమంటే తెలిసేది…” అని విసుక్కున్నాడు.
వాళ్ళిద్దరి చదువులూ పూర్తయి, ఇద్దరికీ సెంట్రల్ గవర్నమెంటు ఉద్యోగాలు రావడంతో విశ్వం ఢిల్లీకీ, రాఘవ హైదరాబాద్ కీ  తరలారు.
పరమేశ్వరిని ఢిల్లీ తీసుకెళ్ళడానికి వచ్చినప్పుడు రాఘవ ఇంటికి వచ్చాడు.
“నేను నా భార్య పేరు మార్చాలనుకుంటున్నాను, ’లత’ అని… ఎప్పటినించో నాకా పేరంటే చాలా ఇష్టం. “ ఆన్నాడు విశ్వం.
“భార్యని మార్చటం లేదు కదా, సంతోషం” అన్నాడు రాఘవ .
“తనకి ఇష్టమో కాదో కనుక్కున్నావా? “ అన్న రాఘవ తరవాత ప్రశ్నని విననే లేదు.
లత మొదటినించీ నిండుగా ఉండేది.. పెద్ద సన్నం ఎప్పుడూ కాదు, అలాగని లావూ కాదు. ఎప్పుడూ తను పుట్టిన ఊరు వదిలి రాలేదు, ఐదో క్లాస్ తరువాత చదవనూ లేదు. ఆవిడ పాపం విశ్వం తతంగమూ, అతని హడావిడీ చూసి చాలా కంగారు పడిపోయేది. ’భర్త అన్నదే వేదం’ అన్న మాట నరనరనా జీర్ణించుకుపోయిన భారత నారి కనక అతని మాటకి ఎదురు చెప్పడం అనేది ఆ అమ్మాయికి కలలో కూడా చేత కాదు.
ఒక్కసారిగా తనదైన బుల్లి ప్రపంచంలోంచి ఢిల్లీ లాంటి మహానగరం వచ్చి పడడమే గొప్ప అనుకుంటే విశ్వం పోరు ఒకటి. అతను ఆమెని పంజాబీ వాళ్ళ డ్రెస్లూ, ఇంట్లో నైట్ గౌన్లూ అవీ వేసుకోమని, హిందీ, ఇంగ్లీష్ మాట్లడడం నేర్చుకోమని ఒకటే గొడవ పెట్టేవాడు. ఎప్పుడూ పరికిణీ ఓణీలూ, చీరలు తప్ప అలవాటు లేని లతకి ఇవన్నీ చాలా ఇబ్బందిగా ఉండేవి. తనకేమో తెలుగు పాటలంటే ప్రాణం. ఆందునా చిన్నప్పుడు సంగీతం కూడా నేర్చుకుంది, విశ్వం మాట్లాడితే హిందీ, ఇంగ్లీష్ పాటల్లు తప్ప వినడు ఇలా ప్రతీ చిన్న విషయంలోనూ వారిద్దరికీ ఉత్తర ధృవం, దక్షిణధృవంగా ఉండేది.
 
విశ్వం పెళ్ళి అయిన ఏడాదిన్నరకి రాఘవకి హేమతో పెళ్ళి అయింది. మగవాళ్ళిద్దరి స్నేహం కారణంగానో లేక వారిద్దరూ కలుసుకున్న క్షణమో కానీ హేమా, లతా కూడా చాలా మంచి స్నేహితులయిపోయారు తొందరలోనే. పాపం అక్కడెవరూ లేక, ఇంట్లో చెప్పుకోలేకా కలిసినప్పుడో, ఫోన్లోనో అప్పుడప్పుడూ విశ్వం విషయాలు చెప్పి బాధపడేది.
విహార యాత్రకి వెళ్ళి ఒకసారి రాఘవా, హేమా విశ్వం ఇంట్లో దిగినప్పుడు ఈ విషయాలన్నీ చెప్పి కళ్ళనీళ్ళు పెట్టుకుంది. తను చెప్పినట్టు వినకపోతే పుట్టింట్లో దింపేస్తానని అతను అన్నట్టు చెప్పింది.
ఆ రోజు రాత్రి మేడ మీదకి తీసుకువెళ్ళి రాఘవ, విశ్వాన్ని కొంచం గట్టిగానే మందలించాడు.
“ఇలా ఊరు కాని  ఊరు తీసుకొచ్చి ఆ పిల్లని ఇలాగేనట్రా బాధ పెట్టడం? తనకు వచ్చినట్టు తనని ఉండనీ, వీలైతే మెల్లిగా చెప్పి మార్చుకో. అంతే కానీ ఇలానా? మేము వచ్చినప్పట్నించీ చూస్తున్నాను. అమ్మాయి తన ఇంట్లో ఉన్నట్టుగా సంతోషంగా ఉండటం లేదు. ఒక జైలు లో ఉన్నట్టుంటోంది కానీ. ఏం చేసినా, చెయ్యాలన్నానువ్వేం అంటావో? నీకు నచ్చుతుందో, లేదో? నచ్చకపోతే నువ్వేం రంకెలు వేస్తావో? పొద్దున్న లేస్తే తన టైమంతా ఈ  ఆలోచనలతోనే గడిచిపోతోంది. ఇంకేం నేర్చుకుంటుంది? కొంపదీసి నువ్వు లావుగా ఉన్నావని అన్నావా? రెండురోజులనించీ అన్నమే తిన్నడం లేదు” అన్నాడు కోపంగా.
“అను, నువ్వూ అను.  అసలు జీవితమే పెద్ద తలనొప్పి అయిపోయింది. కావలసినవేవీ జరగవవు సరికదా? జరిగిన వాటిని నాకనుగుణంగా మార్చుకోవాలనుకోవడం కూడా నా తప్పేనా? “ అని ఎదురు విసుక్కున్నాడు.
“అలా కాదురా, అమ్మాయేమో  పల్లెటూరిలో తల్ల్లితండ్రుల చాటున పెరిగిన పిల్ల. ఇలా ఒక్కసారి నీ భావాలనీ తన మీద రుద్దేస్తే ఎలా చెప్పు? “ అన్నాడు రాఘవ.
“ఏమన్నాను? కాలానికీ, ఉన్న ఊరికీ తగ్గట్టుగా వేషం, భాషా మార్చుకోమన్నాను. అదీ తప్పేనా? నలుగురిలో తిరగాలంటే ఆ మాత్రం ఉండద్దా? ఎంత చెప్పినా వినకపోతే ఎప్పుడో ఒకసారి ప్రాణం విసిగి. విన్నావా సరే, లేకపోతే మీ ఇంట్లో దింపేస్తాను అన్నాను. దానికి ఈ ఏడుపులూ పెడబొబ్బలూనూ.. చ …  నా స్థానంలో ఉంటే తెలుస్తుంది, ప్రతీ దానికీ సర్దుకుంటూ బ్రతకడం ఎంత చిరాకో? “ అన్నాడు కోపంగా.
“నీ స్థానంలో ఉండక్కరలేదు, ప్రతీ వాళ్ళకి జీవితంలో సర్దుకోవడాలూ, సరిపెట్టుకోవడాలు తప్పవు నాయనా. ఎటొచ్చీ మనవి, మనకు చాలా పెద్దవిగా కనిపిస్తాయి. ఇలాంటివన్నీ అద్దంలో కొండల్లా కనిపించాలి తప్ప జీభూతాలా కాదు. అడిగి చూడు, ప్రతీ వారికీ ఎన్నో ఉంటాయి. కాస్త ఆ అమ్మాయి వైపునించి కూడా ఆలోచించు. లత చాలా మంచి పిల్ల, ప్రస్తుతం నీకు నచ్చినట్లు ఉండడానికి ప్రయత్నిస్తోంది, ఆమెని ప్రేమతో అనునయంతో నీ వైపుకి తిప్పుకో, ఇలా చెప్తున్నానని మరోలా అనుకోకు” అని లక్షవిధాల చెప్పాడు.
తర్వాత వాళ్ళు అడపా తడపా గొడవలు పడినా బాగానే ఉన్నారు. మరొక మూడు నాలుగేళ్ళల్లో లత చాలా మారింది. ఇంగ్లీషూ, హిందీ నేర్చుకోవడమే కాక ఓపెన్ యూనివర్సిటీలో బి.ఏ పాస్ అయింది. కొన్నాళ్ళు పట్టినా, మొతానికి విశ్వం కోరిన రీతిలో తనను మలుచుకుంది. ఆమె కోసం విశ్వం ఏం చేశాడో? అనుకుంటూ ఉంటాడు రాఘవ.
“భూమి గుండ్రంగా ఉండడం అంటే ఇదేనేమో? వాడి కూతురికీ ఇంచుమించు ఇదే రకమైన సమస్య. ఇది యాదృచ్చికమేనా? “ అని ఆశ్చర్యపోయాడు రాఘవ. “తను ఒక తరం లోంచి మరొక తరంలోకి మారినా మారని వాడి తత్వం, అప్పుడూ ఇప్పుడూ ఒకటే. వాడి మాటే నెగ్గాలన్న పంతం. ఇది ఎటు పోతుందో, అప్పుడు భార్య తనకోసం మారాలనుకున్నవాడు తన కూతురి దగ్గరకు వచ్చేసరికి అలా అనుకోలేకపోతున్నాడు. అది వాడి కూతురనా, లేక ఆడా, మగా సమానమేనని నేర్చుకున్నాడా?” అనుకున్నాడు నిట్టూరుస్తూ.
మార్నాడు పొద్దున్నే వచ్చిన రాఘవనీ, హేమనీ చూసి కావ్య ఆశ్చర్యపోయింది మొదట, తర్వాత ఆనందంతో ఉబ్బి తబ్బిబైపొయింది
“అరే! మావయ్యా, అత్తా, ఎలా వచ్చారు? ఒక్క మాటైనా చెప్పలేదే మీరు కానీ, అమ్మా వాళ్ళు కానీ, అంది సంబరంగా.
“మీ అత్త కి నిన్న వడియాలు పెట్టినప్పటినించీ నువ్వే గుర్తుకొస్తునావుట, ఒకటే గొడవ, ఒకసారి చూసొద్దాం, ఎలా ఉందో, ఏమిటో? అని, నించోనివ్వలేదు నన్ను నీకు తెలుసుకదా! మీ అత్త సంగతి, అనుకుందంటే అయిపోవాల్సిందే, అదీ కాక ఎప్పుడో పెళ్ళి అయిన కొత్తలో బెంగుళూరు తీసుకు వస్తాను అని చెప్పానుట కూడానూ” అన్నాడు నవ్వుతూ.
“అదేం కాదులే మావయ్యా, అత్త నోరు తెరిచి అడగ్గానే మనసు తెలుసుకుని ఆనందంగా నువ్వు తీరుస్తావు కనకే అలా అవుతోంది, నేనెన్ని సార్లు చూడలేదు” అంది కావ్య నవ్వుతూ.
ఇప్పటికి శరత్ నిద్ర లేచి వచ్చి నవ్వుతూ ఆనందంగా పలకరించాడు. ’చెప్తే స్టేషన్ కి  వచ్చేవాడిని కదా!’ అన్నాడు ’తెలియని ఊరు కాదు కదా, మిమ్మల్నెందుకు ఇబ్బంది పెట్టడం? అంది రాఘవ.
“ఈ రోజు శుక్రవారం కదా, నేను సెలవు పెడతాను” అంది కావ్య.
“ఒద్దమ్మా, మా కోసం మీ పనులు మానుకోవద్దు, నేనూ మీ అత్తా అలా ఊరు తిరిగి వస్తాము, మీరు ఆఫీసు నించి వచ్చేదాకా అన్నాడు” రాఘవ.
“అవును కావ్యా! ఎప్పటినించో లాల్ బాగ్ చూపిస్తాను అన్నారు. ఇన్నాళ్ళకి కుదిరింది, నువ్వు ఆఫీస్ కి వెళ్ళు “అంది… అంతలో శరత్ దోశల పిండి కొనుక్కొచ్చాడు, హేమా గబగబా పచ్చడి చేసి తనే అందరికీ దోశలు వేసి టిఫిన్ పెట్టింది, “ఆహా ఆంటీ చట్నీ చాలా బావుంది, మా అమ్మ వంట తర్వాత ఇంత మంచి టిఫిన్ తినలేదు అన్నాడు శరత్ కావ్య అతన్ని తినేసేలా చూసింది. అదేమిటి కావ్యా? నువ్వెప్పుడూ తినాలని అనిపిస్తే కొని తెచ్చుకుంటాం లేదా బయటకి వెళ్ళి తినేస్తాం, అంది తేలిగ్గా, అన్నీ నేనొక్కొత్తినే చేసుకోవాలి కదా అంది.
వాళ్ళిద్దరూ ఆఫీసులకి వెళ్ళాకా, కొద్దిగా ఇల్లు సర్ది పెట్టింది హేమ ఎప్పుడూ ఆఫీస్ పనులతో బిజీగా ఉండే నవ దంపతుల ఇల్లుకి కావ్య ఇల్లేమీ మినహాయింపుగా లేదు.
ఎప్పటెప్పటివో డబ్బాలు గిన్నెలూ ఫ్రిడ్జ్ లో, ఉతికినవీ, ఉతకనివీ అన్న తేడా లేకుండా బెడ్రూంలోనూ బాల్కనీలోనూ బట్టలూ, అంగుళం మందాన పేరుకున్న దుమ్మూ, ఇవన్నీ వీలున్నంతలో శుభ్రం చేసింది.
స్నానం చేసి దగ్గరలో ఉన్న షాపుకు వెళ్ళి కూరలు పెరుగూ కొనుక్కొచ్చారు. అవన్నీ సర్దిపెట్టి ఇద్దరూ ఆటోలో లాల్ బాగ్ వెళ్ళి వచ్చారు. అప్పటికి సాయంత్రం అయ్యింది. హేమ అందరికీ వంట చేసింది.
డైనింగ్ టేబిల్ తుడిచి, అన్నీ దాని మీద అమర్చి ఇద్దరూ సోఫాలో కూర్చుని టీ.వీ చూస్తూ కావ్యా, శరత్ ల కోసం ఎదురు చూడసాగారు.
ముందు శరత్ వచ్చాడు “ ఆంటీ, మన ఇంట్లోంచేనా ఈ వాసన, సాంబర్ ఘుమఘుమ” అనుకుంటూ, చాలా సరదా అయిన కుర్రవాడు శరత్. రాగానే కాఫీ ఇచ్చింది హేమ అది తాగి జంతికలు తింటూ కబుర్లు చెప్పసాగాడు.
కావ్య ఆఫీస్ బస్ వీధి చివర ఆగుతుంది, అక్కడనించే ఐదు నిమిషాల నడక, ఇంక రావాలి? అన్నాడు అంటూ “ఏలా ఉందయ్యా? కొత్త కాపురం?” అన్నాడు రాఘవ నవ్వుతూ.
శరత్ నవ్వలేదు “కొత్తగా అని చెప్పుకోవడానికే మీ లేదు అంకుల్, ఇంకొక మనిషీ, ఇంకొక గదీ పెరిగింది అంతే తప్ప నాకేమీ తేడా కనపడటం లేదు” అన్నాడు సూటిగా.
అలాంటి సమాధానం ఎదురు చూడని రాఘవ కంగారు పడ్డాడు. “అదేమిటోయ్? అంత మాట అనేసావ్? ఏమయింది? అన్నాడు.
అప్పటికి కొంచం సర్దుకున్న శరత్. “అబ్బే ఏం లేదు అంకుల్!… ఏదో సరదాకి అన్నాను “ అన్నాడు నవ్వడానికి ప్రయత్నిస్తూ.
“పరవాలేదులే! సరదాకి అయితే.. కానీ శరత్. అధాటుగా వచ్చేది చాలా వరకూ నిజం అవుతుంది ఎందుకంటే అలోచించి చెప్పేది కాదు కనక. మాకు కావ్య ఎంతో, తన చెయ్యి పట్టుకుని మా జీవితాల్లోకి వచ్చిన నువ్వూ అంతే అందుకని నీకేదైనా చెప్పాలంటే ఏ రకమైన ఇన్హిబిషన్స్ లేకుండా చెప్పవచ్చు కావ్యకి మావయ్యనైతే నీకు బాబాయిని అనుకుని” అన్నాడు నవ్వుతూ.
శరత్ మాట్లాడలేదు, కాసేప్పు, తరువాత చెపాడు “కావ్యవాళ్ళతో మీకున్న రిలేషన్ గురించి నాకు తెలుసు అంకుల్, అందుకే నేను అనుకోకుండానే అనేసావేమో మాట. మీకు తెలుసుగా అంకుల్ కావ్యంటే నాకెంత ఇష్టమో. పెళ్ళి కాక మునుపు ఎంత సరదాగ ఉండేవాళ్ళమో, ఇప్పుడేమో రోజూ ఎడముఖం, పెడ ముఖం అన్నట్టుగా ఉంది. నేనేది చెప్పినా తనకి నచ్చదు, నావన్నీ పాతకాలం భావాలంటుంది. నెలలో కనీసం వారం రోజులు కూడా మా ఇంట్లో వంట వండుకోము. నేను చిన్నప్పటినింఛీ హాస్టల్ లో ఉండడం మూలాన నాకు ఇప్పుడు కూడా అలాగే ఉండాలంటే చిరాగ్గా ఉంటుంది. ఇల్లు చక్కగా నీట్ గా  ఉండాలని, కమ్మగా భోజనం ఉండాలనీ అనుకోవడం పెద్ద తప్పా! ఇంకొకటి. ఈ మధ్య వెర్రితలలు వేస్తున్న ఆధునికతను చూస్తే నాకు చిరాకు, అసహ్యం. ఎప్పుడో ఒకసారి తప్ప పబ్బులూ, డిస్కోలూ అంటూ తిరగడం నాకు నచ్చదు. తనకేమో ఇవన్నీ చాదస్తంగా కనబడతాయి, ఇదీ అదీ అని లేదు ప్రతీదానికీ గొడవే మా ఇద్దరికీ. ఏం చెయ్యాలో తెలీటం లేదు అందుకే ఇలా కొట్టుకుంటూ కలిసి ఉండేకంటే విడిపోవడమే మంచిది అంకుల్. మా ఇద్దరికీ జీరో కంపాటిబిలిటీ. “అని ఇంకా ఎదో చెప్పబోయేంతలో కావ్య వచ్చింది.
“మేమిద్దరం ఓ సారలా తిరిగి వస్తాం, భోజనాలకింకా టైముందిగా!” అని అతనిని బయటకు తీసుకెళ్ళాడు రాఘవ. “మీ ఆంటీకి పుస్తకాల పిచ్చి అది నవలైనా, నాటకమైనా ఒకసారి పట్టిందంటే ఇంకా అది పూర్తి అయ్యేవరకూ హరిహరాదులడ్డం వచ్చినా కదలదు అప్పుడూ వంటైనా, కాఫీ అయినా మనం తంటాలు పడవలసినదే. ఇన్నేళ్ళల్లో అలవాటు మార్చలేకపోయాను. వంట అయ్యేవరకూ చేతికందించకుండా చూడటమే నేను చెయ్యగలిగేది నవ్వుతూ అన్నాడు. చిన్నప్పుడు విశ్వానికి చెప్పినట్టే ఇప్పుడు అతని అల్లుడికీ ఎన్నో విషయాలను చెప్పాడు.
“కావ్య మౌనంగా చూస్తోంది, అప్పుడే స్నానం చేసి వచ్చిన హేమను, లేత రంగు చీర, జాకెట్, హేమ వంటి రంగులో కలిసిపోయింది. చిన్నప్పటినించీ హేమ అంటే ఎంతో ఇష్టం కావ్యకి.
“అత్తా నువ్వు ఎంత అందంగా ఉంటావో, ఇన్నేళ్ళుగా చూస్తున్నాను కదా, ఎప్పుడూ అదే నవ్వు ప్రశాంతత. ఎలా ఉంటావిలా? అసలు నీకెప్పుడూ కోపం రాదా? మావయ్యలాంటి భర్త ఉంటే ఎలా వస్తుందిలే కోపం “ అంది.
మెడ మీద ముడి వేసుకున్న జుట్టుముడిని సర్దుకుంటూ తువ్వలుతో మెడ తుడుచుకుంటూ నవ్వింది హేమ “నిజం అత్తా నువ్వే కాదు, మావయ్యా నువ్వూ కూడా ఎప్పుడూ ఎంత అన్యోన్యంగా ఉంటారో. భార్యా భర్తలంటే మీలా ఉండాలి అనుకుంటాను నేను ఎప్పుడూ.. దా అత్త జడ వేసుకుందువుగాని రా” అని తన గదిలోకి తీసుకెళ్ళింది కావ్య.
మామూలుగా నవ్వుతూ తల దువ్వి జడేస్తానని దువ్వెన తీసుకొచ్చిన లతను చేయిపట్టుకుని ఆపింది హేమ.
“ కావ్యా!! మేమంటే నీకంత ఇష్టమనేనా, మాకేమీ చెప్పకుండా దాచావు? “చిరుకోపంగా  అడిగింది.
“మీ దగ్గర పెరిగిన నేను మీలా దాంపత్యజీవితాన్ని మలుచుకోలేకపోయానని సిగ్గుపడ్డాను అందుకే చెప్పలేదు. అయినా ఇందులో చెప్పడానికేమీ లేదు అత్తా, ఒక్క విషయంలోనూ సయోధ్యలేని ఈ బంధం భరించలేనంత బరువైపోయింది తప్ప ఇందులో ఆనందం లేదత్తా.. ఏమిటీ, ఎందుకూ అంటే నా దగ్గర సమాధానం లేదు. అమ్మంత ఓపికా, ఓర్పూ నాకు లేవత్తా అయినా నేనేందుకు మారాలి? తనే అర్ధం చేసుకోవచ్చుగా, “ బాధగా అంది.
“వద్దమ్మా! నేను చిన్నప్పుడు పెట్టుకునేదాన్ని.. మా అమ్మ రోజూ ఇంట్లో చేసిన కాటుక నా కళ్ళనిండా పెట్టి కాటుక పెట్టిన కన్నేదీ, కలువలు పూచిన కన్నేదీ’ అని పాడేది. మీ మావయ్యతో నా పెళ్ళయి వచ్చేటప్పుడు దగ్గరుండి ఆవునేతితో మెత్తటి కాటుక తయారుచేసి వెండి కాటుక డబ్బానిండా ఇచ్చింది కూడా”..
“మరి? “ అంది కావ్య.
“నేనూ, మీ మావయ్యా హైదరాబాద్ లో కొత్త ఇంట్లో కి దిగిన ఓ నాలుగు రోజుల తర్వాతనుకుంటా పొద్దున్నే నేను నిద్ర లేచి స్టవ్ మీద కాఫీ పెట్టి తీసుకు వచ్చాను. నిద్రలో చెరిగిన కాటుక ముఖమంతా అంటుకుందిట, దానికి తోడు స్టవ్ మసి కూడానూ. అంతే. కాఫీ కూడా తీసుకోకుండా నన్ను చూసి మీ మావయ్య ఒకటే నువ్వు ముఖాన మసి ఏదో, నల్లటి ముద్ద కాటుక ఏదో తెలియకుండా పాముకున్నావు ఇప్పుడా కాటుక పెట్టుకోకపోతేనేం? మసిముద్దలా ఎలా ఉంటుందో? పైగా నేను ఎంతో ముచ్చట పడి కొన్న తెల్ల చీర అంతా అంటించుకున్నావు కూడాను అన్నారు. అప్పుడాయన ముఖమూ, మాట్లాడిన తీరూ నేను ఇప్పటికీ మర్చిపోలేనమ్మా. అప్పటినించీ ఇప్పటివరకూ మళ్ళీ కాటుక పెట్టుకోలేదు, నేను. ఇంకో విషయం చెప్పనా. పెట్టుకుంటే అంత వెక్కిరించిన మీ మావయ్య ఇన్నేళ్ళల్లోనూ నేను కేవలం తనకి నచ్చదనే కాటుక పెట్టుకోవడం లేదనే విషయం ఏనాడూ గమనించనేలేదు. నాతో ఎప్పుడూ చెప్పనూ లేదు. మగాళ్ళు..” అంది మొహం పక్కకు తిప్పుకుంటూ.. ఆశ్చర్యంగా చూసింది కావ్య “ నిజమా.. అత్తా” అంది.
హేమ నవ్వింది.. “నిజమే. ఇప్పుడు పెట్టుకుంటే మరో గంటలో కరిగిపోయే కాటుకకంటే మీ మావయ్య ఇష్టమే కరగని కాటుక అనుకున్నాను, “ అంది.
మర్నాడు బయలుదేరుతున్న వారిని ఇంకో నాలుగురోజులుండమని గొడవపెట్టింది కావ్య. రైలు యెలహంక దాటగానే ఫోన్ మోగింది కావ్య దగ్గరనుంఢి. “ మీరొచ్చి వెళ్ళాకా సమస్యలు మరీ పెద్దవిగా అనిపించడం లేదత్తా, నేనూ కరగని కాటుకనే పెట్టుకోవడానికి ప్రయత్నిస్తాను” అంది. హేమ నవ్వింది.. రైలు పరిగెడుతోంది.
