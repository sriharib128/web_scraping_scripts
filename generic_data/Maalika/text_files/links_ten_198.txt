                                                      పారనంది శాంతకుమారి 
 
చిన్నప్పుడు అమ్మ కొంగు పట్టుకొని
నీడలా తిరిగే కొడుకు,
(ఆమె ఉహల్లో……)
అమ్మ ఆశలకు గోడ అవుతాడు,
ఆమె ఆశయాలకు మేడ అవుతాడు,
అనుబంధపుజాడ అవుతాడు.
పెద్దయ్యాక ఆ కొడుకే
ఆమె ఆశలపై నీళ్ళు జల్లుతాడు,
ఆమె ఆశయాలపై రాళ్ళు రువ్వుతాడు,
నిర్లక్ష్యపునీడ అవుతాడు,
అలక్ష్యపుజాడ అవుతాడు,
ఆందోళనా తోడౌతాడు.
 
                                                 డా. కొప్పాడి శ్రీనివాస్
 
అమ్మ వెచ్చని పొత్తిళ్లలో
పడుకొని అమృతంలాంటి
చనుబాలు తాగుతున్నపుడు
కొన్ని పాల చుక్కలు పెదాల సంధులోంచి
జారి నా పాల బుగ్గల మీదుగా
ఒలుకుతుంటే ఒక వేలు సుతారంగా
తుడిచి నన్ను ముద్దాడింది
ఆ వేలు పేరు మా నాన్న!
బాల్యంలో నాన్న కోసం అంతే తెలుసు
రాను రాను తెరలు తెరలుగా తెలుసుకున్నాను
చిన్నప్పుడు ఏనుగు ఎక్కుతానంటే
ఏనుగు తేలేక నాన్నే ఏనుగులా మారి
వీపున ఎక్కించుకొని మా ఇల్లంతా తిప్పిన సంగతి!
నిద్రపోతున్నపుడు కలలో ఉలికిపడి
భయపడతానేమోనని తను నిదురపోకుండా
మేల్కొని నా మీద చెయ్యి వేసి
కాపలాకాసిన విషయం!
బడి నుండి వర్షంలో తడుస్తూ వస్తుంటే ఎదురొచ్చి
తను తడుస్తు నాకు గోనె సంచి అడ్డుపెట్టిన
అనురాగం అన్నీ లీలగా గుర్తున్నాయి
ఇప్పుడు పేద్ద డాక్టర్ నయ్యాక కూడా
తల నిమురుతు ప్రేమగా “నీ ఆరోగ్యం జాగ్రత్త నాయనా”
అంటుంటే ఉగ్గుపాలకు బదులు కన్నీళ్లొస్తున్నాయి నాన్నా..!
నన్ను ఇంత అపురూపంగా పెంచిన నీ ఋణం ఎలా తీర్చుకోను..
జీవితాంతం నిన్ను చంటిపాపలా చూసుకోవడం తప్ప!
                                                సైదులు ఇనాల
 
అన్ని పనులు అయ్యాయని
వెన్ను వాల్చేవేళ
అనుకోని అథిదుల్ని
ఆహ్వానించాల్సివచ్చినప్పుడు
చిరునవ్వు మొలిపించడం
ఆమెకే సాద్యమైన పని
పారే శలయేరు నడక
ప్రతి పలకరింపులోనూ ఓ
దగ్గరితనం ఆమె సొంతం
పెన్సిల్ గీతల్నిచెరిపే ఎరేజర్ లా
‘జానూ’ తలనొప్పంటె
చిటికెలో తెచ్చిచ్చే తేనీరు
ఎంతచిక్కగానో
అచ్చం అమ్మ పాలలా…
నరాలలోకి పాకి
కరకరాపొద్దై పొడిపిస్తుంది నన్ను
బడినుండివచ్చిన
మాచిన్నది
అరుపులాంటి కేక
“అమ్మా  ఆకలి”
దోరగా ప్రేమని కలిపిన
అటుకులవుతుంది
ఆ అటుకుల్నితిన్న చిన్నదేమో
నియాన్ దీపమవుతుంది
పొద్దుమలిగేవేళ
పెద్దదాని వేళ్ళలో బలపమై
భరతమాత
భవిష్యత్తును చెక్కుతుంది
రాత్రికి నావైపుకుతిరిగి
“కవిత్వం చెప్పరాదూ”
వాడిపోని అదేచిరునవ్వుతో
కమలమైవిచ్చుకొంటుంది
ఆచెరగని సంతకం నీడన
కాలాన్నిమరచి పోతుంటాన్నేన్
 

ఇంటర్వ్యూ – శ్రీసత్యగౌతమి  
 
యూనిసెఫ్ (అంతర్జాతీయ బాలల అత్యవసర నిధి సంస్థ) లేదా UNICEF (United nations children’s emergency fund) యొక్క హెడ్ క్వార్టర్స్ అమెరికా దేశం లో న్యూయార్క్ నగరం లో వున్నది. ఈ సంస్థ ముఖ్య ఉద్దేశ్యం, ఇంకా అభివృద్ది పూర్తి స్థాయిలో లేని దేశాల్లో వెనుకబడి వున్న పిల్లల మరియు వారి తల్లుల అభివృద్ధికి పాటుపడడం. అభివృద్ది చెందిన దేశాలన్నీ కలిసి ఒక సంస్థ గా ఏర్పడి అభివృద్ది చెందని దేశాలలో ఎన్నో రకాల కార్యక్రమాలను చేపడుతున్నాయి, అందులో ముఖ్యమైనది ఈ బాలల అత్యవసర నిధి సంస్థ. ఈ సంస్థని నిలబెట్టేది ప్రభుత్వాలు మరియు ప్రయివేటు రంగాలు. ఈ సంస్థ పిల్లల ఆహారం, పెరుగుదల, వికాసం మరియు ఆరోగ్య పధకాలను చేపట్టి వారి అభివృద్దికి పాటుపడుతుంది. ఈ సంస్థ 1965 వ సంవత్సరం లో నోబుల్ పీస్ ప్రైజ్ మరియు 2006 లో ప్రిన్స్ ఆఫ్ ఆస్టరియస్ అవార్డుల గ్రహీత. ఈ సంస్థకు దాదాపు 190 దేశాలు, టెరిటోరీలు చేయూతనిస్తున్నాయి. యూనీసెఫ్ పిల్లల, వారి తల్లుల కోసం అమెరికా నుండి వాక్సిన్లు, యాంటీ వైరల్ డ్రగ్గులు మరియు విటమిన్లను పంపించడం, పుస్తకాలు సరఫరా చెయ్యడం, ఎమర్జన్సీ షెల్టర్లు ఏర్పాటు చెయ్యడం, అలాగే ప్రకృతివైపరీత్యాలవల్ల విడిపోయిన కుటుంబాలను వెతికించి మళ్ళీ దగ్గిరకి చెయ్యడం లాంటి సహాయాలు చేస్తుంది. దీని ఎగ్జిక్యూటివ్ బోర్డ్ మెంబర్స్ వీటికి కావలసిన పాల్సీలను, ప్రోగ్రాముల అప్రూవల్స్ ను, అడ్మినిస్ట్రేటివ్ మరియు ఆర్ధిక పరమయిన ఎత్తుగడలను తయారుచేస్తూ సంస్థ కార్యక్రమాలని సక్రమంగా నడిపిస్తుంటారు.
నేనుండే ఫిలడెల్ఫియా (న్యూయార్క్ కు దగ్గిర) నగరంలో ప్రతి సంవత్సరం ఆకులు రాలే కాలంలో వచ్చే ఒక స్థానిక ఉత్సవం “హాలోవీన్” అనే ఉత్సాహకరమైన రోజు సందర్భంగా స్కూల్ పిల్లలందరూ డబ్బులు కలెక్ట్ చేసి యూనిసెఫ్ కు స్కూల్స్ ద్వారా పంపుతారు. యూనిసెఫ్ ప్రతి స్కూల్ కి ఆరెంజ్ రంగు పెట్టెలను సరఫరా చేస్తుంది పిల్లలు ఫండ్ కలెక్ట్ చెయ్యడానికి.  ఈ ఫండ్ రెయిజింగ్ ప్రోగ్రాం ని “ట్రిక్-ఆర్-ట్రీట్ టు యూనిసెఫ్” అని పిలుస్తారు. ఈ ప్రోగ్రాం ని 1950 లో ఫిలడెల్ఫియా నుండి మొదలుపెట్టారు. ఇలా అమెరికా మొత్తం మీదా మరియు కెనడా, ఐర్లాండు, మెక్సికో, హాంగ్కాంగ్ మొదలైన దేశాలనుండి దాదాపు 190 మిలియన్ డాలర్ల వరకు ప్రపంచ వ్యాప్తం గా యూనిసెఫ్ కు విరాళాలు అందుతాయి.
యూనిసెఫ్ పిల్లల హక్కులను కూడా పరిరక్షిస్తుంది. 1994 నుండి యూనిసెఫ్ యానిమేషన్ స్టూడి యోలను ప్రపంచవ్యాప్తం గా ప్రవేశపెట్టి పిల్లల జాతీయ, అంతర్జాతీయ హక్కులగురించి కార్టూన్ల ద్వారా అవగాహన కలిగిస్తున్నది. అలాగే యూనిసెఫ్ పేరుమోసిన ఫార్మా కంపెనీలతో భాగస్వామ్యాన్ని కలిగివుండి పిల్లలకు వారితల్లులకు కావలసిన మందులను సరఫరా చేస్తుంది, అలాగే వారి సహాయం తో ఎన్నో రకాల బయోమెడికల్ ప్రోగ్రాం లను కండక్ట్ చేసి ఫండ్స్ ని పొందుతుంది. యూనిసెఫ్ 2013 లో అమెరికాలోని మెర్క్ అనే పెద్ద ఫార్మా కంపెనీతో కూడి సౌత్ ఆఫ్రికాలో హెచ్.ఐ.వి మరియు ట్యుబర్క్యులోసిస్ తగ్గుదలకు విపరీతం గా పాటుపడింది. దీనికి ముందర 2010 లో పిల్లల వాక్సిన్ల గురించి 110 మిలియన్ డాలర్ల అవార్డ్ ను క్రూసెల్(Crucell) బయోటెక్ కంపెనీ నుండి అలాగే 2004 లో మాంట్ బ్లాంక్ (Montblanc) అనే స్టేషనరీ సరఫరా చేసే కంపనీతో కూడి ప్రపంచవ్యా ప్తం గా పిల్లలకి కావలసిన స్టేషనరీ ని సరఫరా చేసింది. అంతేకాకుండా యూనిసెఫ్ తాను కంపెనీలయందు సామాజిక బాధ్యతను కలిగివుండి అంటే వాళ్ళ బిజినెస్ ప్రాక్టీసెస్ ని ఇంప్రూవ్ చేస్తూండడమే కాకుండా పిల్లలకోసం వారి సప్లయిస్ కోసం కంపనీలను ఒక ఆధారంగా చేసింది.  చైల్డ్ లేబర్ ఎక్కడైనా కనబడితే వెంటనే తగిన చర్యలు తీసుకొనగలిగే ఒక నైతిక బాధ్యతను కూడా అప్పగించింది.
ఎన్నో డాక్యుమెంటరీ చిత్రాలను వెనుకబడిన కుటుంబాల నుండి కష్టపడి పైకి వచ్చిన అమ్మయిల సాహస కధలను తీసింది ఈ డాక్యుమెంటరీ చిత్రాలు మరొకరికి ప్రేరణ కావాలనే ఉద్దేశ్యంతో.
యూనిసెఫ్ ప్రపంచవ్యాప్తం గా పేరు మోసిన ఫిల్మ్ స్టార్స్ ని, స్పోర్ట్స్ స్టార్స్ ని, మ్యూజిక్ పీపుల్ ని అంబాసిడర్స్ గా ఎన్నుకొని ఫండ్ రెయిజింగ్ కు, పిల్లలను వారి పెద్దలను తగురీతిలో యూనిసెఫ్ కార్క్యక్రమాలమీద అవగాహన ఏర్పరిచేందుకు ఉపయోగిస్తున్నది. అలాగే ఇటీవలి కాలంలో పదవీ భారత్ నుండి విరమణ చేసిన క్రికెటర్ సచిన్ టెండూల్కర్ ని యూనిసెఫ్ తమ అంబాసిడర్ గా ఎన్నుకొన్నది.
ఇన్ని కార్యక్రమాలు యూనిసెఫ్ చేపడుతున్నప్పటికీ ప్రపంచవ్యాప్తం గా కొన్ని వందల, వేల మంది పిల్లలు తమ కుటుంబాలకు దూరమవుతున్నారు, ఎన్నో శిశుమరణాల తిండిలేక ఆకలిచావుల కేకలు వినబడుతున్నాయి. అమెరికా, ఆస్ట్రేలియా లాంటి దేశాలలో ఫోస్టర్ కేర్ సెంటర్లు, పేదరికంతో బాధపడే మైనారిటీ (నల్ల, స్పానిష్ జాతులు) తెగలకు చెందిన పిల్ల ఒక్కింటికీ అని ఉచిత ధనము, సదుపాయాలు, చదువుకోవడానికి స్కాలార్షిప్పులు, ఉధోగాల్లో ముందడుగు వెయ్యడానికి రిజర్వేషన్లను ప్రభుత్వాలు ఈ యూనీసెఫ్ గుండా కలిగిస్తున్నది. అలాగే అనైతికం గా పిల్లలకు జన్మనిచ్చిన తల్లులకు ఆ పిల్లల్ని ఎవరి దగ్గరైనా వదిలేసే హక్కులేదు. కన్న తల్లులపై కఠిన చర్యలు తీసుకుంటారు, వారు సంపాదనా పరులు కానిచో తల్లి, పిల్ల ఇద్దరినీ ఆమె కన్నవాళ్ళు చూడా వలసిన బాధ్యత లేదా ఆ తల్లులే కష్టపడి పిల్లల్ని పెట్టి పోషినచ వలసిన బాధ్యత కోర్టు అప్పగిస్తుంది. అయినా చెదురుముదురుగా పిల్లలకు కొన్ని సదుపాయాలు అందలేకపోవడమో, అనైతికంగా పుట్టి ఎక్కడయినా వదిలివేయ్యబడడమో జరుగుతున్నది, కానీ చాలా తక్కువ భారతదేశం తో పోలిస్తే. మురికిగుంటలంట తిరుగుతూ చెత్త కుప్పల్లో ఆహారాన్ని ఏరుకొని తినే పిల్లల ఉదంతాలు భారతదేశంలో ఎక్కువ కనిపిస్తున్నాయి. ఈ మధ్యకాలంలోనే జూలై 1 వ తేదీనుండి అక్టోబర్ 8వ తేదీవరకు ఇటువంటి పిల్లల జీవితాలపై ఒక సమీక్ష లాగ రిపోర్టులను తయారుచేసి తమకు పంపమని భారత్ టి.వి. చానళ్ళన్నిటికీ యూనీసెఫ్ ఒక్క ఉత్తరువు ను ఝారీ చేసింది. టీ.వి. చానళ్ళవారు అందించిన కార్యక్రమాలకు యూనీసెఫ్ అవార్డులను కూడా అందించింది. జెమినీ టీ.వి నుండి అలా అవార్డునందుకున్న శ్రీ కళ్యాణ కృష్ణ కుమార్ (కెకెకె) గారు ఈ యూనిసెఫ్ భారతదేశం లో చేపట్టబోతున్న కార్యక్రమాలగురించి మరిన్ని వివరాలు మనముందు ఉంచబోతున్నారు. వారికి ధన్యవాదాలు.
ప్రశ్న: కెకెకె గారూ, యూనీసెఫ్ ప్రపంచ వ్యాప్తం గా ఎన్నో పిల్లల అభివృద్దిపధకాలను చేపట్టి విజయాలను పొందుతున్నది. కానీ విజయాలు ఎక్కువ గా అభివృద్ది చెందిన దేశాలకు పరిమతమవుతున్నాయి. కానీ భారత దేశం లాంటి ఇంకా అభివృద్ది చెందుతూ వున్న దేశాలలో మాత్రం ఎన్నో అనాధబాలల జీవితాలు రోడ్లమీద కనబడుతున్నాయి. భారతదేశంలో యూనిసెఫ్ అభివృద్దిపధకాలు వైఫల్యాన్ని పొందుతున్నాయంటారా?
 
సమాధానం: యునిసెఫ్ వంటి అంతర్జాతీయ సేవా సంస్థ థర్డ్ వర్ల్డ్ దేశాల్లో ఒకటైన భారతదేశంలో కేంద్ర, రాష్ట్ర  ప్రభుత్వాల ద్వారానే  తన ఫండ్స్ ని ఖర్చుచేస్తోంది..  ఫండ్స్ ని ప్రభుత్వానికి అప్పగించడం వల్ల ప్రభుత్వాన్ని మానిటరింగ్ చేసే స్థితిలో యునిసెఫ్ లేదనే చెప్పాలి. భారతదేశంలో యునిసెఫ్ వంటి సంస్థ బాలల కోసం అందిస్తున్న ఫండ్స్ ని శాసన కర్తలు, మంత్రులు క్రమ పద్దతిలో ఖర్చుచేయటం లేదనేది నిర్వివాదాంశం. .. అందువల్ల ఈ సమస్య ఉత్పన్నమవుతోంది.
 
ప్రశ్న: పిల్లల అభివృద్దిపధకాలకు సరియైన పాలసీలను మనదేశం కలిగిలేదా? కలిగి వున్నా కూడా ఆచరణలో పెట్టడానికి కావలసిన ఆర్ధిక పధకాల లోపమంటారా? దీని పై మీ విశ్లేషణ?
 
సమాధానం: చైల్డ్ డెవలప్ మెంట్ కు సంబంధించి మనదేశం ఎన్నో పథకాలను ప్రవేశపెట్టింది. వాటిలో అనేకం నేటీకీ కొనసాగుతున్నాయ్ కూడ. ఉదాహరణకు ICDS, ICPS వంటి పథకాలు కేంద్ర ప్రభుత్వం ప్రవేశపెట్టింది.  కానీ మనదేశంలో వీటిపై  ” రివ్యూ మెకానిజం” లేదు. అంటే పథకం ప్రవేశపెట్టి, ప్రవేశపెట్టిన ఆ పథకానికి కేటాయించిన నిధులు ఎంతవరకూ ఉపయోగపడ్డాయి..? పథకం అనుకున్న టార్గెట్స్ రీచ్ అవుతున్నదా లేదా..?  క్షేత్ర స్థాయికి పథకాన్ని సక్రమంగా చేర్చగలిగామా లేదా..?  పధకాన్ని మార్పులు చేయాలా..? సమూలంగా తొలగించి మరో పథకం ప్రవేశపెట్టాలా ? అని శాసనకర్తలు ఒకటికి రెండు సార్లు రివ్యూ నిర్వహించాల్సిన అవసరం మనదేశం లో ఖచ్చితంగా కనిపిస్తోంది. ఎందుకంటే నిధుల సక్రమ వినియోగం ఒకెత్తైతే, ఆ నిధులు దుర్వినియోగం జరగకుండా చూడాల్సిన బాధ్యత కూడా శాసనకర్తలపై వుంది.
 
ప్రశ్న: 2013-2014 సర్వే ప్రకారం ప్రతియేటా 21,000 మంది పిల్లలు తల్లిదండ్రులనుండి ఎయిడ్స్ వ్యాధిని పొందుతున్నారు. ఈ వ్యాధినుండి పెద్దవాళ్ళని, వారి పిల్లల్ని రక్షించడానికి తగు ఆర్ధిక సహాయాలు మన ప్రభుత్వం చేస్తున్నప్పటికీ అదుపులో వుంచడం కష్టమవుతున్నది. దీనికి కారణం యూనిసెఫ్ ఫండ్స్ తక్కువగా కేటాయించడం వల్లనా లేక యూనిసెఫ్ కు సరియైన డేటా అందకపోవడం వల్ల ఈ వైఫల్యాలను చవి చూస్తున్నదా?
 
సమాధానం: యునిసెఫ్ సంస్థ సహాయంతో హెచ్ ఐవి సోకిన వారికి, వారి పిల్లలకు, హెచ్ ఐవి సోకిన చిన్నారులకు డబుల్ న్యూట్రిషన్ ఇవ్వాలి.  గతంలో కొన్నాళ్ళు అంగన్ వాడీ కేంద్రాల ద్వారా పంపిణీ చేశారు కూడా..! కానీ ఇటీవల ప్రభుత్వం దాన్ని అసలు పట్టించుకుంటున్న పరిస్థితి ప్రస్తుత ఆంధ్రప్రదేశ్ లో కనిపించడంలేదు.. దాదాపూ దేశంలో అధిక శాతం ఇదే విధంగా ఉందని నా అభిప్రాయం.  ఉదాహరణకు ఏఆర్‌టి (యాంటీ రిట్రైవల్ థెరఫీ డ్రగ్స్) ఇప్పుడు రాష్ట్రంలో అందుబాటులో లేవు. విస్తరిస్తున్న వ్యాధిని అరికట్టేందుకు అసలు ఇక్కడ ఎంతమంది బాధితులున్నారన్నది ప్రభుత్వం దగ్గర ఖచ్చితమైన లెక్కలూ లేవు.. యునిసెఫ్ సంస్థకి కూడా డేటా ఇస్తున్న దాఖలాలు లేవు. దానివల్ల సమస్య మరింత జటిలం అవుతున్నదని అభిప్రాయపడవచ్చు.
 
ప్రశ్న: అమెరికావంటి అభివృద్ది చెందిన దేశాలలో యూనిసెఫ్ ఫార్మా, బయోటెక్ కంపనీలతో సత్సంబంధాలను ఏర్పరచుకొని వాటి బిజినెస్ ఎక్స్పాన్షన్ కు ఉపయోగపడుతూ యూనిసెఫ్ కార్యక్రమాల్లో వాటికి సామాజిక బాధ్యతను పెడుతున్నది. అదేవిధం గా భారతదేశం లో జరగడం లేదు. ఈ వైరుద్యాలకి కారణం ఏమయ్యుంటుందంటారు?
 
సమాధానం:  డ్రగ్ కంపెనీలు భారతదేశంలో కార్పొరేట్ స్థాయిలో ఎదిగకపోవడం ఒక కారణం కావచ్చు.. పైగా భారతదేశంలో వేగంగా పెరుగుతున్న జనాభా సంఖ్య వల్ల కూడా ఉన్న ఇక్కడి డ్రగ్ కంపెనీలు సహాయం అందించడానికి ధైర్యం చేస్తుండలేకపోవచ్చు. గతంలో కొన్ని ముఖ్యమైన హెపటైటిస్ బి వంటి వాక్సీన్ లు బాలలకు అతి తక్కువ ధరకు అందించిన శాంతా బయోటిక్స్ వంటి డ్రగ్ కంపెనీలు కూడా భారతదేశంలో ఉన్నాయ్.. అలాంటి వారిని మిగిలిన వారు కూడా ఆదర్శంగా తీసుకుని స్వఛ్చందంగా ముందుకి వస్తే భారతదేశ రేపటి పౌరుల ఆరోగ్యప్రమాణాలు మెరుగుపడే అవకాశం ఖచ్చితంగా ఉంది.  
 
 
ప్రశ్న: ఇతరదేశాలతో పోలిస్తే భారతదేశం లో కుటుంబ వ్యవస్థ పటిష్టం గా వున్న దేశం గా ఎంతో పేరుగాంచింది. అటువంటి దేశం లో పిల్లలు ఎంతోమంది చాలీచాలని కూడు, గుడ్డలతో బ్రతకవలసివస్తుంది.  కొంతమంది అనాధలుగా కూడా బ్రతకవలసివస్తుంది. అభివృద్దిచెందిన దేశాల్లో లాగ వెనుకబడిన కుటుంబాలకి భారతదేశం లో ప్రభుత్వ సహాయం వుండదు. అందువల్ల ఇంటిల్లపాదీ కష్టపడి డబ్బు సంపాందించవలసిందే. ఇది లోపించినప్పుడు ఆ కుటుంబం అనేక ఇబ్బందులకు, ఆత్మహత్యలకు లోనవుతారు. అప్పుడు పిల్లలు అనాధలవుతారు. ఇది ఈ దేశపు తలవ్రాత. దీన్ని మార్చడానికి పభుత్వ, ప్రయివేటురంగాలు ఇంకా ఎటువంటి సామాజిక బాధ్యతలను కలిగివుండాలి? పిల్లలకు రక్షణను ఎలా కల్పించాలి? దీనికి యూనిసెఫ్ ఎంతవరకు సహాయం చెయ్యగలదు? ముందు మనింటిని మనం అలుక్కోవాలి కదా, అ తర్వాత ఎవరైనా వచ్చి పేరంటానికి పిలువగలరు అని నా ఉద్దేశ్యము. దీని పైన మీ విశ్లేషణ.
 
సమాధానం: మీరు చెప్పింది వందశాతం వాస్తవమండీ..! ముందు మనింటిని మనం శుభ్రపరచుకోవాల్సిందే..!! కానీ ఇక్కడి వారి మానసిక స్థితి మీరు కోరినంత స్థాయికి ఇంకా ఎదగలేదనిపిస్తోంది. ఇక కార్పొరేట్ సోషల్ రెస్పాన్సిబులిటీకి లోబడి పనిచేస్తున్న ప్రైవేట్ సంస్థలు భారతదేశంలో చాలానే ఉన్నాయి. కానీ అవేవీ బాలల కోసం పాటు పడుతున్న దాఖలాలేదు.. కేవలం వాటికి ప్రచార మాధ్యమంగా ఉపయోగపడే కార్యక్రమాలలో భాగస్వామ్యం వహించడం.. లేదా కంపెనీకి ఏదైనా సమస్య తెచ్చిపెట్టే పరిస్థితుల్లోనో మాత్రమే  ఆయా కంపెనీలు సామాజిక కార్యక్రమాలకి తెగువ చూపిస్తున్నాయి. అలాంటి ప్రైవేట్ కంపెనీల దృష్టిని బాలల అభ్యున్నతి, రక్షణ, పౌష్టికాహారం అందించడం వంటి సమస్యల వైపు మరల్చడంలో ప్రభుత్వం కనీస బాధ్యతను నిర్వర్తించటం లేదు. . కొన్ని చోట్ల బడా కంపెనీలు సైతం ఆయా కంపెనీల చుట్టూప్రక్కల ప్రాంతాల వరకు మాత్రమే తమ సేవలందిస్తున్నాయి.. వాటిలో కొంత పిల్లలకు కేటాయిస్తున్నప్పట్టికీ.. వాటి శాతం అత్యల్పం అనొచ్చు.  
ఇలాంటి పరిస్థితుల్లోనే యునిసెఫ్ పెద్దన్న పాత్ర పోషించాల్సిన అవసరం ఉంది.. మీడియాని మధ్యవర్తిగా ఉంచి సమస్యలు గుర్తించి వాటిని ప్రభుత్వం దృషికి తీసుకెళ్ళి ఆ సమస్య పరిష్కారం అయ్యేంతవరకూ కృషిచేయటం లేదా మరలా మీడియా ద్వారా సమాజం దృష్టిని అటువైపు మరల్చడంలో యునిసెఫ్ పాత్ర అవశ్యం. అవసరమైతే ఐక్యరాజ్యసమితి అనుబంధసంస్థ హోదాలో మానిటరింగ్ చేయాల్సిన అవసరం ఎంతో కనబడుతోంది.. 
 
ప్రశ్న: మీకొక చివరి ప్రశ్న. మీరు రూపొంధించిన వీడియో కార్యక్రమం చూశాను. అనాధబాలలను గుర్తించి వారికొక నీడను కల్పించమన్న మీ ప్రధాన ఉద్దేశ్యం చాలా బాగుంది. దీనికి యూనిసెఫ్ పాత్ర ఎంత వుండాలని మీరనుకుంటున్నారు? మీరే గనుక ఒక పాలసీ క్రియేట్ చెయ్యవలసివస్తే మీ ప్రధాన ఉద్దేశ్యాన్ని సాధించడానికి మీ ప్రతిపాదనలు ఏమిటి?
 
సమాధానం: ముందు నేను అందించిన ఫీచర్ ని మీ విలువైన సమయం వెచ్చించి పూర్తిగా చూసినందుకు ముందు మీకు నా కృతజ్ఞతలండీ.  అభివృద్ధిలో పరుగులెడుతున్న భారతదేశంలో పార్లమెంట్, అసెంబ్లీలలో  అనేక కమీటీలను వేసి  సమస్యల పరిష్కారం కోసం ప్రయత్నాలు  చేయటం అనే మంచి ప్రక్రియ తొలినాళ్ల నుంచి వస్తూనే ఉంది.  ఇతర కమిటీల వలెనే ప్రజాప్రతినిధులతో ఒక కమిటీని బాలల కోసం వేయాల్సిన అవసరం వుంది.. ఆ ప్రతినిధులు పాలసీ చేయడమే కాక  దానిని రివ్యూ చేస్తూ అవసరమైన పగడ్బందీ మార్పులు చేస్తూ బాలల కోసం పనిచేయాల్సి వుంది. అందులో బాలలకు ప్రాతినిధ్యం ఖచ్చితంగా ఉండేలా చర్యలు తీసుకోవాలి. 1989 లో మిగిలిన దేశాలు అన్నీ UNCRC (యునైటెడ్ నేషన్స్ చైల్డ్ రైట్ కన్వెన్షన్) లో సంతకాలు చేస్తే, ఒక్క భారతదేశం మాత్రమే ఈ బాలల హక్కుల ఒడంబడిక పై 1992 లో  సంతకం చేసింది. ఈ ఒడంబడిక లో  భాగంగా బాలలకి సంబంధించిన అన్నీరకాల కమిటీల్లో బాలల ప్రాతినిధ్యం ఖచ్చితంగా ఉండలనేది ఒక రూల్. ఆ ప్రకారం ప్రజాప్రతినిధుల కమిటీలో బాలబాలికలకు ప్రాతినిధ్యం కల్పించి వారి నుంచి సమస్యలు వారి ద్వారానే అడిగి, తెలుసుకుని చక్కటి పథకాలకు రూపకల్పన చేయాలి . అదికూడా దూరదృష్టితో శాసనకర్తలు పనిచేస్తే బావుంటుంది. మంచి ఫలితాలు ఆశించవచ్చు కూడా..! అప్పుడే భారతదేశం పటిష్తమైన, ఆరోగ్యకరమైన మేథోసంపత్తి కలిగిన ముందుతరం దూతలను ప్రపంచానికి అందించగలుగుతుంది. 
 
శ్రీ కెకెకె గారు రూపొందించిన వీడియోని చూడడానికి క్రింద లింకు పై క్లిక్ చేయండి.
https://www.youtube.com/watch?v=EnS9peulYEw
 
అనువాదం: వాయుగుండ్ల శశికళ 
 
నువ్వు అడిగి ఉంటే
చెప్పి ఉండేదాన్ని
ఒక్క క్షణం ఆగి అడిగి ఉంటే
తెలుసుకోవాలి అనుకోకుండానే
స్త్రీలందరూ తెలుసుకొనే నిజాన్ని
 
ఎక్కడ మీరు వదిలి ఎగిరిపోతారో
ఆ మనిషితనాన్ని మోసుకుంటూ
బంధాలు నిలుపుకుంటూ
మెలివేసే మనసు బాధను భరిస్తూ
రేకులు విప్పుకున్న మీ జ్ఞానతృష్ణ
వెంట మీరు కర్కశంగా వెళ్ళిపోయినా
అంతం లేని జనన మరణ చక్రాన్ని
ఇరుసుగా మారి తిప్పుతూ ఉన్న సంగతి ……
 
ఎంతగా ప్రేమించారు అప్పుడు నన్ను
యవ్వనపు హొయాలు నాలో ఉరకలు వేస్తూ
మీతో కలిసి తిరిగేటపుడు
ఇప్పుడు ఏమైంది
ఒక్క ఆనంద క్షణానికి
గొలుసు అల్లికలతో నన్ను అల్లి
సహజ పురుష నిరాకరణ తో మీరు
దాటి వెళ్లిపోయినపుడు
అప్పుడు ఏమైంది
 
 
నరాలు తెగే బాధతో నేను కేకలు వేస్తున్నపుడు
ఒక చిన్ని ప్రాణి జీవానికై వెలుగుకై మూలుగుతూ ఉంటె
అవిసిపోయిన గుండెలతో మీకు వేసే ప్రశ్నకు
సమాధానమే లేదు ఇప్పటి వరకు
 
అందరు అంటారు దానిని ప్రసవం అని
నాకు మాత్రం అది విముక్తి
దేని నుండి విముక్తి
కారణం ఏదైనా కాని
మనిషిగా మిగాలడమే కావాలి ఇప్పుడు
 
@@@@@@@
 
ఇది రేవతి గోపాల్ గారు వ్రాసిన ”యశోధర ” ఆంగ్ల కవితకు అనువాదం . వీరు మూంబై వాసులు. 1947 లో పుట్టారు,
చౌక్ వెబ్ సైట్ లో కాలమిస్ట్ గా పనిచేస్తూ ఎన్నో కధలు, వ్యాసాలూ, కవితలు రచించారు.
 
”యశోధర” కవితలో బుద్ధుడి ని జ్ఞాన్వేషణ లో ఇల్లు పిల్లలలను వదిలిపోయాడు అని నిందించినట్లు కనిపిస్తుంది, కాని కవిత లోతుల్లోకి వెళ్లి చూస్తే బంధాలను బాధ్యతలను విస్మరించే పురుషులను విమర్శించడం కనిపిస్తుంది. ఒక్క క్షణం ఆనందాన్ని పంచుకొని ఎన్నో సంకెళ్ళు బంధాలలో స్త్రీని ఇరుసుగా మార్చిన వైనం చక్కని చిన్న పదాలలో ఆర్ద్రత తో రచయిత్రి వర్ణించారు. ఒక్క క్షణం ఆగి తనకు ఇవన్నీ మొయ్యడం ఎంత కష్టమో అడిగి ఉంటె బాగుండును నరాలు తెగిపోయే బాధ పంచుకోవచ్చు అని తపన పడే యుగాల స్త్రీ తపన ఇందులో కనిపిస్తూ ఉంది. చివరి వాక్యాలు
కవితకే మకుటాలు.
 
”అందరు అంటారు దానిని ప్రసవం అని 
నాకు మాత్రం అది విముక్తి ” 
 
నిజంగా విముక్తి అంటే ఏమిటి జన్మకు ఉండే సఫలత్వాన్ని పూర్తి చేయడం. ఇంటి పనులు బాధ్యతలు ఇవన్నీ స్త్రీ కొరకు సమాజం నిర్ణయించినవి. కాని స్త్రీ జన్మకు ప్రకృతి నిర్ణయించిన పని ప్రతి సృష్టి. అందులో బాధతో నరాలు తెగిపోయినా సరే, ఊపిరి ఆగిపోయినా సరే మరో ప్రాణి కి జన్మ నివ్వడమే స్త్రీ కి సాఫల్యము, విముక్తి. కన్న బాధ తెలుసు కాబట్టే వదులు కోలేక బాధ్యత కు లొంగి జీవితాంతం జనన మరణ ఇరుసుగా తిప్పుతూనే ఉంటుంది. ఒక్కో వాక్యం చదువు తూ ఉంటే ఇల్లాలి బాధ కళ్ళ ముందు కదులుతూ హృదయాన్ని భారం చేస్తుంది. బాష్పాంజలి గా పదాలు రాల్చిన రచయిత్రి ధన్యురాలు.
**********
 
కొసరు:-  
అమ్మ చేతి ముద్దలు కడుపునింపే సాక వేళ్ళ పై ఆనుకొని 
నూగుగా మెరుస్తూ గిన్నె అంచుకు చేరి నాలుక పై వాలే 
కొసరు ఎంత బాగుంటందని……
ఏ భాషకు పూస్తేనేమిటి కలానికి అంటి మెరిసే నక్షత్రాలు
భావాల చల్లదనం తో సేద తీర్చినాక మెత్తగా ముక్కు నంటే 
అర్ధపు పరిమళపు కొసరు హృదయానికి హత్తుకుంటే ఎంత బాగుంటుందని …. 
 
కన్నీరో! పన్నీరో! వేదనో! నివేదనో! మైమరుపో! ప్రకృతి మెరుపో! వేరే బాష అందాలను మన తీపి తెలుగులో వడ్డిస్తే ఏ హృదయం ద్రవించదు, ప్రతిధ్వని వినిపించదు…అదే నా కలం నుండి జాలువారిన కొసరు. కలాల అలల పల్లకి లో సేద తీరండి.
 
“కిషన్ నువ్వివ్వాళ నాతో కూర్చోవాలి” అధికారం ధ్వనించే గోముతో అంది సుందరీబాయ్.
“దేనికి?” సావధానంగానే అడిగాడు కిషన్ చంద్ జరీవాల.
“తాగాలి” సూటిగా అతని వంకే చూస్తూ అంది.
“ఆర్డరా?” నవ్వాడు కిషన్ చంద్. సైలెంట్ అయ్యింది సుందరి ఓ క్షణం. కారణం అదివరకట్లో మహోత్సాహంజేసేవాడు.
“ఆర్డర్ అయితే ‘నో ‘.. ప్రెండ్లీ గా అయితే ఓ.కే. ” స్పష్టంగా అన్నాడు కిషన్ చంద్.
“ఆర్డరే” కళ్ళలో నిప్పులు కురిపిస్తూ అన్నది సుందరి.
“అయితే నో!” లేచి వెళ్ళబోయాడు కిషన్.
“యూ…. ” ఏదో తిట్ట బోయేంతలో లోపలకొచ్చాడు సుందరి నాన్న.
“ఏమ్మా.. గొడవపడుతున్నారా? చూడు.. సంసారంలో ఎన్ని గొడవలైనా వుండొచ్చు. నేనే వున్నాను… మీ అమ్మ నీ చిన్నప్పుడు పోయినా ఇప్పటి వరకూ మరో పెళ్ళి గురించి నా ఊహల్లోకి కూడా రానివ్వలేదు. మీకూ ఇద్దరు పిల్లలున్నారు. మీరిట్టా కొట్టుకుంటూ తిట్టుకుంటూ వుంటే వాళ్ల పరీస్థితి ఏంటీ? మీ ఇద్దరి జీవితాలని నేను గమనిస్తూనే వున్నాను. అందుకే చెబుతున్నాను. ప్రతిమనిషిలోనూ ‘గ్రేట్ నెస్’ ఎలా వుంటుందో అలాగే ‘ వీక్ నెస్ ‘ కూడా అలాగే వుండి తీరుతుంది. గొప్పతనాన్ని మెచ్చుకో. వీక్ నెస్ మాత్రం చూసి చూడనట్టు వెళ్ళిపో. అదే జీవితం అంటే… అంటూ నవ్వాడు సేట్ చమన్ లాల్.
“అది కాదు” చెప్పబోయింది సుందరి.
“సుందరి… నేను నీకు తండ్రిని. అంత మాత్రాన కళ్ళు చెవులు మూసుకొని కూర్చుంటాననుకోకు. పాన్ బోకర్ గా చిన్న జీవితం మొదలెట్టిన నేను కోటీశ్వరుడినయ్యానంటే ఎంత కృషి ఎంత పట్టుదల వుందో ఆలోచించుకో. ఈ డబ్బు లేని రోజున మీ బతుకు ఏమిటి? అందుకే మళ్ళీ మళ్ళి చెబుతున్నా… మీరెలాగన్నా వుండండి.. నీ ఫైట్.. దట్సాల్. మరోసారి హెచ్చరించను. ” సీర్యస్ గా చూసి వెళ్ళిపోయాడు.
“హూ.. మగబుద్ధి” ఈసడిస్తూ  లోపలికెళ్ళింది సుందరి.
 
ఓ క్షణం అక్కడే నిలబడి తలపంకించి మామగారి గదిలోకి వెళ్ళాడు కిషన్.
“కిషన్.. ఇక్కడ ఏం జరుగుతోందో నాకు తెలుసు. మగాడికి ప్రేమ కావాలి. అది ఆడది, అంటే కట్టుకున్నది ఇవ్వలేనప్పుడు వేరే చోట పొందడానికి ప్రయత్నిస్తాడు. అలాగే ఆడది కూడా కట్టుకొన్న మొగాడు కనీసం తనని ఆడదిగా గుర్తించనప్పుడు వేరే వాళ్ళ మెప్పు కోసమో ప్రాపు కోసమో పాకులాడటం సహజం. కానీ, కిషన్ ఏది చేసినా పరిస్థితులని గమనించాలి. ఏ పరిస్థితుల్లో నువ్వు యీ ఇంటి అల్లుడివయ్యావో నీకూ నాకూ ఇద్దరికీ తెలుసు. సుందరి అమాయకురాలని నేను అనను. అది వాళ్ళ అమ్మలాగా త్రాచుపాములాంటిది. నాగస్వరం ఊదు…. పడుంటుంది. లేదంటావా… కాటు వేయడానికి సందేహించదు! ” హెచ్చరికగా అన్నాడు సేట్ చమన్ లాల్.
“పితాజి.. మీరనేది నాకు అర్ధమౌతోంది. కానీ ఒక్క విషయం చెప్పక తప్పదు. అమె చేసిన, చేస్తున్న అన్ని తప్పుల్ని సహించగలను. పిల్లల కోసం ఎన్నేళ్ళయినా మౌనంగా వుండగలను కానీ.. ఒక్కరిని, ఒకే ఒక్కరికి అపకారం చేస్తే మాత్రం సహించలేను. ఏ క్షణం అటువంటిది జరిగిందో ఆ మరుక్షణం నేనుండను.. ప్రాణం పోయినా సరే! మీకు అర్ధమౌతుంది. పితాజీ నేను జీవితంలో ఏదీ నోచుకోలేదు. సుందూకి సిన్సియర్ గా వున్నంత కాలం నన్ను ‘కుక్క ‘ లానే చూసింది. ఓ.కే. అది తన దృష్టి. కానీ లోకం లో ‘నన్ను నన్నుగా ‘ చూసేవాళ్ళు కూడా..” ఆగాడు.
“నాకు అర్ధమౌతుంది కిషన్, కానీ గమనించు చుట్టూ గమనించు. పరిస్థితులని గమనించు. జీవితం ఎంత విలువైనదంటే.. ఏదీ దానికి సమం కాదు” భుజం తట్టి అన్నాడు చమన్ లాల్.
కిషన్ బయటకు వెళ్ళగానే సుందరిని ఫోన్ చేసి పిలిచాడు చమన్ లాల్.
“అమ్మాయి.. నీ విషయం, కిషన్ సంగతి కూడా నాకు తెలుసు. షీతల్ యీ ఇంటి పనిమనిషి. అంటే కేవలం ఓ సర్వెంట్.  యజమానులు కొందరు సర్వెంట్లను వాడుకొంటారు. అంతెందుకు ఒక రాజుకు వందమంది పెళ్ళాలే కాక లెక్కలేనంత మంది అందగత్తెలు సర్వెంట్స్ గా వుండేవారు. వాళ్ళు నీలాగ పంతానికి పోలేదే. అతను చేసేది తప్పు అని నాకు కూడా తెలుసు. అంతే కాదు దాన్ని “ప్రేమ – మోజు ” అంటారని కూడా తెలుసు. పడి వుండనీ. నీకేం పోయింది? బయట ‘ఖాతాలు ‘ పెట్టనందుకుసంతోషించు. నువ్వెట్టాగూ అతన్ని దగ్గరకు రానివ్వవు. వచ్చిన నష్టం ఏముందీ? డబ్బు ఉండటం మంచిదే. కానీ దాన్ని నిలుపుకొనే తెలివితేటలు వుండాలి. నీకా తెలివితేటలు లేవు. నీ బిడ్డలకు తండ్రిగా అతన్ని ఇంట్లో వుండనీయ్. మన కంపెనీ ఇంకా ఇంకా వృద్ధి చేస్తాడు…. నువ్వు గొడవ పెట్టుకోకుండా వుంటే.. ఎందుకో తెలుసా? కృతజ్ఞతతో! షీతల్ నీ కాలు కింద చెప్పులాంటిది. అందుకే వాళ్ల ఎఫైర్ పట్టించుకోకు. పట్టించుకుంటే నువ్వు ఇంపార్టన్స్ ఇచ్చినట్లవుతుంది. ఏదీ చేసినా బాగా ఆలోచించుకొని చేయ్యాలి. ఎమోషనల్ గా బిహేవ్ చేయకు. “టు బీ ఎమోషనల్ ఈస్ టూ బీ ఫూలిష్ ” అని కూతురి భుజం తట్టాడు చమన్ లాల్.
మౌనంగా విని బయటకొచ్చింది సుందరి. ఆమె గుండె భగభగా మండుతోంది. ఆఫ్ట్రాల్… ఆఫ్ట్రాల్ ఓ దాసి ముండని ‘నా ‘ కంటే ఎక్కువగా ప్రేమించడమా అనే నిప్పు.. గుండెని మండించేస్తోంది. ఆ మంట చల్లారాలంటే ఆనందరావుని తనవాడిని చేసుకొని , కిషన్ గాడి ముందే వాడు షీతల్ తో సుఖిస్తునట్లు సుఖించాలి.
కూతురు మౌనంగా బయటికెళ్ళడం చూసి నిట్టూర్చాడు సేట్ చమన్ లాల్. కూతురంత మూర్ఖురాలు మరొకతి వుండదని, ఆ పిల్ల పట్టుదలే ‘ఆమె సంసారాన్ని’ ముక్కలు చేస్తుందనీ అతనికనిపించింది.
**************************
బోస్ బాబు చేరదీసిన యంగ్ విడో పేరు ‘ నవనీతం ‘. మనిషి నిజంగానే నవనీతమే. ప్రస్తుతం ఆమె శంఖుచక్రపురం లో వుంది. ఫాదర్ అల్బర్టు ఆవిడకి దూరపు బంధువు. ఆ వరసన బోసు బాబు బంధువే. అయితే బోసు బాబు ‘మతం’ పుచ్చుకున్నాడో లేదో ఎవరికీ తెలియదు. అన్నీ గుళ్ళకూ వెళ్తాడు. అన్నీ పండగలూ చేస్తాడు.
కల్తీ సారా చావులు జరిగినపుడు కొంతకాలం ‘మరుగున’ వుండమంటే, శంఖుచక్రపురం వచ్చింది నవనీతమ్మ. నవనీతమ్మకి వయసు ముప్పై. జవజవలాడుతూ వుంటుంది. క్షణం తీరిగ్గా కూర్చోడం అలవాటు లేదు గనగ ఆరోగ్యం తొణికిసలాడుతూ వుంటుంది.  శంఖుచక్రపురంలోనే అయిదారుగురు ‘పెళ్ళి ‘ చేసుకుంటామని ప్రపోజల్ పెట్టినా నవనీతం ఒప్పుకోలేదు. ఇతర వూళ్ల నుంచి వచ్చిన వాళ్ళు కూడా ప్రపోజల్స్ పెట్టారు. నవ్వి వూరుకుందంతే.
అందరి జీవితాలూ అందరికీ ఒకే జీవిత పాఠాన్ని నేర్పవు. ఎవరి జీవితం వారిది. ఎవరి జీవితం నేర్పే పాఠమూ వారిదే. నువ్వు నేర్చుకున్న నేకే వుపయోగపడుతుంది తప్ప నాకు కాదు. కానీ కొన్ని పాఠాలుంటాయి. వాటిని యూనివర్సల్ లెసన్స్ అంటారు. ఆ పాఠాలు ఎవరికైనా వుపయోగపడతాయి.
నవనీతం జీవితం కూడా నవనీతానికి ఓ పాఠం నేర్పింది. ‘ప్రేమ’ అనేది ‘మబ్బు’ లాంటిదని, అది వర్షించేది ఒకసారనీ.. ఆ తరవాత మిగిలేది దాహం తప్ప మరేమీ కాదని.
ఇంకో పాఠం కూడా నేర్చుకుంది. లక్ష సార్లు రెపరెపలాడించే తుమ్మెద కంటే, మగవాడు వందరెట్లు చంచలమైనవాడు.
ఆకాశంలో ఏ మబ్బు స్థిరంగా వుండదు.
 
మగాడి మనోకాశంలోనూ ఏ ప్రేమా స్థిరంగా వుండదు.
అందం లేని వాళ్ళు ఎక్కువగా మోసపోరు.
ఎక్కువగా మోసపోయేది అందగత్తెలే.
నవనీతం అందగత్తెలలో అందగత్తే. పదహారేళ్ళప్పుడు జనాలను పిచ్చెక్కించింది. పదెనిమిదేళ్ళకే నేనంటే నేనని మొగపిల్లలు పెళ్ళికోసం పోటీ పడ్డారు. ఆ తరవాత ఓ మంచి అందగాడ్నిపెళ్ళి చేసుకుంది. అందమే కాదు. డబ్బున్న వాడు కూడా. అర్ధాయుష్కుడు. చేసేదేముంది. గాలి పటంలా ఎగిరిఎగిరి అలసి బోసు బాబు ఇలాకాకి వచ్చింది. జీవితం ఓ దారిన పడింది. ఇప్పుడు మళ్ళీ పెళ్ళి పిల్లలు అనుకొని, ముళ్ళ కంచె మీద చీర ఆరేయ్యడానికి సిద్ధంగా లేదామే. బోసు బాబు పిలుపు కోసం ఎదురు చూస్తోంది. పిలుపు రాగానే బయలుదేరాలి మరి.
మాయాబజార్ లో ఓ పాట వుంది “ఏ నిమిషానికి ఏమి జరుగునో ఎవరూహించెదరు” అని. విధి విధానాన్ని ఎదిరించడం ఎవరికి సాధ్యం? చీకటి పడటం నవనీతం తప్పు కాదు. అసలే ఆ వూరు చిన్నది. టాయిలెట్స్ అనేవి చాలామందికి తెలియదు. అన్నీ ఓపెన్ ఏయిర్ లోనే.  ఆడవాళ్ళు మాత్రం ఏ తెల్లవారుఝామునో పొద్దుగుంకాకో దాపునున్న కొండలవైపుకి వెళ్తారు. పల్లెటూరు వాళ్ళకి సమయాసమయాలు తెలుసు గనక ఆ సమయం లో అటువైపుకి వెళ్ళరు.
నవనీతం కడుపు కొంచం గడబిడ చెయ్యడంతో ఆ రాత్రి ఓ టార్చి లైటు పట్టుకొని అటువైపు వెళ్ళింది. పిచ్చిగా తాగేసిన పరమశివం కూడా ఆమె అటువైపు వెళ్ళడం చూశాడు. వాడి కళ్ళకి నవనీతం దూరం నుండి మూగమణిగా కనిపించింది. ఇంకేం.. లేడిని చూసిన పులిలా అటువైపు పరిగెత్తాడు. శబ్ధం విని చెంబు అవతలకి విసిరేసి నవనీతం పరుగులకించుకుంది.
ఒక్క చిన్న ‘రాయి’ చాలు మనిషి బోర్లా  పడటానికి. మొదట బోర్లా పడిన మనిషి నవనీతం. ఓ రాయికి మొహం గుద్దుకొని సృహతప్పి పోయింది.
రెండో సారి బోర్లాపడింది పరమశివం. అతని తలకి ఏ రాయి గుద్దుకోలేదు కానీ ఓ పెద్ద బండరాయి వాడి తల మీద పడింది. ఆ రాయి వాడి నెత్తిన విరిసిన వాడు వెంకటస్వామి.
——–*****——
 
“అతని మతి చలించింది” డిక్లేర్ చేశాడు డాక్టర్ శ్రీధర్.
“ప్రమాదకారిగా మారతాడా” అడిగాడు వెంకట స్వామి.
“నో! అసలు మనిషి బ్రతకడమే అదృష్టం , పెడితే తింటాడు అంతే. మెల్లమెల్లగా శరీరభాగాలు చచ్చుబడిపోతాయి. మే..బీ.. మళ్ళీ మామూలు మనిషి కావడం ఇంపాజిబుల్. ” నిట్టూర్చాడు డక్టర్ శ్రీధర్. ఆయనో గొప్ప మానవతావాది. ఉన్నవాళ్ళ దగ్గర మాత్రమే ఫీజి తీసుకునే హృదయమున్న వైద్యుడు. పావలా టాబ్లెట్ కూడా అవసరం అయితే తప్ప ప్రిస్క్రైబ్ చెయ్యని ఉన్నత వ్యక్తిత్వం అతనిది.
“థాంక్యూ డాక్టర్” ధన్యవాదాలు తెలిపాడు ఫాదర్ అల్బర్ట్.
ఆయన ఓ రకమైన శాంతితో నిట్టుర్చాడు.
“మహాకూటమి” లో ఇలాంటి ప్రమాదం జరగడం భక్తుల మీద చాలా ప్రభావం చూపిస్తుంది. అందుకే అల్లరి కాకుండా అంతా సద్దుబాటు చెయ్యడం జరిగింది. నవనీతం తల మీద అంటే నుదిటి మీదుగా తలపైకి మూడు నాలుగు కుట్లు పడ్డాయి గానీ మనిషి ఆరోగ్యంగానే వుంది. వెంకటస్వామి ఆమెని భుజం మీద ఎత్తుకొని  గబగబ రావడం వల్ల లోకల్ డాక్టర్ రక్తస్రావాన్ని అరికట్టగలగడంతో ఎక్కువ రక్తం పోలేదు.
పరమశివం మామూలుగా పడ్డాడనుకొన్నారు గానీ, వాడి తల మీద నెల్లూరి వాళ్ళన్నట్టు ” బండ ” పడిందని ఎవరూ అనుకోలేదు. కానీ ఏదో జరిగి వుంటుందని ఫాదర్ అల్బర్ట్ అనుమానించారు. అయినా అడగలేదు. ఆయన దృష్టిలో వెంకటస్వామి మంచివాడు. పరమశివం గ్రీడీ మాన్.
చిత్రమేమిటంటే ఏ మూగమణి మీద  పరమశివం  కన్ను వేశాడో చివరికి ఆ మూగమణి భాషే పరమశివానిదైంది. “బా.. బా.. బా.. ” తప్ప మరో పలుకు రావడం లేదు. కళ్ళల్లో మాత్రం అప్పుడప్పుడు జ్ఞాపకాల మెరుపులు వెంకటస్వామికి కనిపిస్తుంటాయి.
“దేముడున్నాడు” మనసులోని మాట బయటకే అనేశాడు వెంకట స్వామి.
“ఎందుకు లేడు బిడ్డా! దేముడు లేకుండానే ఈ సర్వ సృష్టి మనగలుగుతోందా? ఇన్ని కోట్ల జీవరాశులని సృష్టించినది పాలిస్తున్నదీ భగవంతుడు కాడా ? ”
కన్నీరు వత్తుకుంటూ అన్నాడు ఫాదర్ అల్బర్ట్. దేవుని నామం స్మరిస్తే   చాలు ఆయన కళ్ళల్లో నీళ్ళు ఉబుకుతాయి. “హిందువా ముస్లీమా క్రిస్టియనా సిక్కా … యివన్నీ ఎందుకు? గుడా చర్చా మసీదా గురుద్వారానా ఇవన్నీ కూడా ఎందుకు? నీ గుండెల్లో సర్వజీవుల మీదా ప్రేమ వుంటే ఆ ‘ప్రేమే’ దేవుడు. బిడ్డా.. ఒక గొర్రెపిల్లని గుండెలకి హత్తుకొన్నవాడు… మానవాళి మొత్తాన్ని  తన రెక్కల కిద దాచుకోడు?” శిలువ కళ్లకి అద్దుకొని కన్నీరు కార్చారు ఫాదర్ అల్బర్ట్.
“ప్రేమ వున్న హృదయమే దేవాలయం” తనలో తాను అనుకొని పరమశివాన్ని నడిపిస్తూ తీసుకెళ్ళి ఫాదర్ గారి కారెక్కించాడు వెంకటస్వామి.
___________________________-******________________________
“వాడ్ని అక్కడే వదిలెయ్యి ఇక్కడకు తీసుకొని రాకు” కోపంగా అన్నాడు మహదేవన్ .
“అదేంటి సారు… మనిషి బాగుంటే వదిలెయ్యొచ్చు. మెదడు బాగా దెబ్బ తిన్నది. బ్రతికేది కూడా ఎంత కాలమో తెలియదు” సిన్సియర్ గా అన్నాడు వెంకటస్వామి.
“వెంకటస్వామి… మొన్న పొరపాటున వాడి పెట్టె తెరవాల్సి వచ్చింది.  కారణం నా పెట్టే అలాంటిదే, కేరళాలో కొట్టయంలో తయ్యారైనదే. చూస్తే దాన్నిండా చురకత్తులు, చాకులు, ఇంకా యాసిడు చాలా వున్నాయి. కన్న తండ్రిని కర్కశంగా చంపిన విధానం అక్షరం పొల్లుపోకుండా వాడి డైరీలో వాడే రాసుకున్నాడు. బిడ్డనిచ్చి పెళ్ళి చేద్దామనుకున్నాను. ఆ పాపాత్ముడి నీడ కూడా నా బిడ్డ మీద పడకూడదు. నువ్వు మాత్రం వచ్చేయ్. అవసరం అయితే ఏ అనాథ శరణాలయం లోనో చేర్చేయి. కావాలంటే ‘నెలకింత ‘ అని పంపుద్దాము. వాడు మాత్రం ‘వద్దు’ ” ఫోన్ పెట్టేశాడు మహదేవన్.
“ఏం చెయ్యమంటారు” నిట్టుర్చి అడిగాడు ఫాదర్ వెంకట స్వామి.
“అనాధలు ఎవరూ లేరు వెంకటస్వామి. లోకం కోసం రక్తాన్ని చిందించిన ప్రభువు వుండగా అనాధలెవరూ? ఈ ఆశ్రమంలోనే ఉంటాడు .. ఉన్నన్నాళ్లు. ” కళ్ళజోడు తుడుచుకుంటూ అన్నారు ఫాదర్ అల్బర్ట్.
ఆవూరు చిన్న చర్చికి సంబంధించిందే! బిషప్ ఆల్మండ్ అనాధాశ్రమం ‘ మూగమణి వుంటున్నదీ అక్కడే.
ఇప్పుడు ఆ పిల్ల మతిలేని పరమశివానికి తల్లిలా ముద్దలు కలిపి పెడుతోంది.
 
ఇది మనిషి చేసిన పాపానికి ఫలితమా?
స్వర్గ నరకాలు ఇక్కడే తప్ప ఎక్కడా లేవనీ నిజమా?
ఏమో! తెలిసిన దైవం మాట్లాడడు.
మాట్లాడే మనిషికి తెలిసిందేమిటి?
———–*****—–
 
 
రచన: అంగులూరి అంజనీదేవి
 
నరేంద్ర తల్లివైపు చూడకుండా ఎటో చూస్తూ
”అత్తా, కోడలూ పులి మేకలా వుండాలంటే ఒకే ఇంో్ల వీలుకాదు. సింప్టంస్ లేనిచోట ఏ అనుబంధం నిలవదు. అనుబంధం లేనిచోట మనుషులు మనుషుల్లా ప్రవర్తించలేరు. ఎప్పుడు చూసినా మాటకు మాట, దెబ్బకు దెబ్బ అన్నట్లే వుంటారు. ఇక జీవించేదెప్పుడు? జీవించటం చేతకానప్పుడు ఎవరు గీసుకున్న గిరిలో వాళ్లుండటమే మంచిది. నా నిర్ణయానికి మీరు అడ్డురావద్దు. నేను కూడా మీకు అడ్డుగా వుండదలచుకోలేదు” అన్నాడు.
అప్పుడు తలెత్తింది తారమ్మ-
”కొడుకు తల్లిదండ్రులకి అడ్డమా నరేంద్రా! ఏం మాట్లాడు తున్నావురా? కోడలికి నాకు పడని మాట నిజమే! ఎందుకంటే ఇన్నాళ్లు నన్ను కోడలు అర్థం చేసుకోలేదో! లేక నేను కోడల్ని అర్థం చేసుకోలేదో తెలియదు కాని నేను చెప్పిన మాట అదివిన్నా నాకు విననట్లే అన్పించేది. నా అహంకారం దెబ్బతినేది. కోపమొచ్చేది. ఆ కోపం మొత్తం ద్వేషంగా మారి వూరికే తిట్టేదాన్ని. నిద్ర లేచినా తిట్లతోనే, పడుకున్నా తిట్లతోనే…. ఎన్ని తిట్టినా నా అహం తృప్తిపడేది కాదు.. ఏ తిట్టు తిడితే కోడలు సహించదో అదే తిట్టి నొప్పించేదాన్ని… తను బాధపడుతుంటే శాంతించేదాన్ని…కానీ ఈ స్థితిలో దాన్ని నేనేం అననురా! ప్రేమ గా చూసుకుంటాను. నీకోసమైనా చూసుకుంటాను. నువ్వు సైన్యంలో వుండటం కోసమైనా చూసుకుంటాను. ఒకప్పుడు సైన్యంలో నా బిడ్డ వున్నాడని ఎవరికీ చెప్పుకోలేదురా! ఎందుకంటే దాని విలువ నాకు అంతగా తెలియక… ఇప్పుడు తెలిసిందిరా! పదిమందికి చెప్పుకుని గర్వపడటం కోసమైనా నేను తృప్తిపడటం కోసమైనా నువ్వక్కడే వుండు. నాకు తృప్తి కలిగించే పని, గర్వపడే పని నువ్వు చేస్తున్నప్పుడు నాకు నీ భార్యకు సేవ చేయడం పెద్ద పని కాదు. అవమానం అంతకన్నా కాదు. సంతోషంగా చేస్తాను నరేంద్రా! నువ్వు నన్ను నమ్ము… భగవంతుని దయవల్ల కోడలికి ఏం కాదు. తొందరగానే కోలుకుంటుంది” అంది తారమ్మ.
నరేంద్ర మాట్లాడలేదు.
”ఇప్పుడు నువ్వు సైన్యంలోకి నీకోసమో! నీ భార్యకోసమో వెళ్లటం లేదు నాన్నా! నాకోసం, నా తృప్తికోసం వెళ్తున్నావనుకో! మొన్న వరకు నువ్వు కేవలం నా కొడుకువే అనుకునేదాన్ని… ఇప్పుడు నువ్వు నా కొడుకువి మాత్రమే కాదు… సైనికుడివి. యుద్ధవీరుడివి. దేశం కోసం ప్రాణాలను సైతం పణంగా పెట్టగల ధీరుడివి. అలాంటప్పుడు నువ్వు కేవలం నీ భార్యకు సేవ చేసుకుంటూ వుంటానంటే ఎందుకో నచ్చడం లేదురా! నిన్నలా చూడలేను. ఆ పని నేను చేస్తాను. నన్ను నమ్ము. ఇంతకన్నా నేనేం చెప్పలేను. చదువుకున్న దాన్ని కాదుగా!” అంది.
ఆమెలో మార్పు వచ్చిన మాట వాస్తవమే కాని అది ఎన్నో ఏళ్లుగా ఎన్నో నెలలుగా వచ్చింది కాదు. కేవలం ఒక్క మాట, ఒక్క సందర్భం, ఒక్క పరిస్థితి, ఒక్క ప్రవర్తన, ఒక్క మనిషి అంటే ఆ ఈవెంట్ మేనేజర్‌ వల్లనే వచ్చింది. అది వచ్చాక ఆమె ఆలోచనలకి తెలివి పదును పెట్టుకుంది. మంచి చెడుల వ్యత్యాసాలను గమనించుకుంది. జ్ఞానాన్ని పెంచుకుంది. ఇది మంచి మార్పే! కానీ ఇంత జరిగాక ఆ నరేంద్ర ఏం మనిషి మళ్లీ భార్యను తల్లి దగ్గరే వదిలి వెళ్లాడు అని లోకం అంటుందేమో నన్న భీతి కూడా అతనిలో వుంది. తల్లి అంటే నమ్మకం, భార్య అంటే ప్రేమ, దేశం అంటే భక్తి వుంది. ఈ భక్తి కూడా అతనికి ఒక్కరోజులోనో ఒక్క క్షణంలోనో లేక ఎవరో చెబితేనో వచ్చింది కాదు… అతను ఎనిమిదవ తరగతి తెలుగు పుస్తకంలో ఆఖరి పేజీ దాక కవరు పేజీలోపల భాగంలో వున్న ‘భారత సైనికదళం’ అన్న వాక్యం చదివినప్పటి నుండి వచ్చింది. ఆ క్షణం నుండే అతనికి ఆ వాక్యం మనసులో పడిపోయింది. అతను పెరిగేకొద్దీ అది బీజమై అంకురించింది. ఎలాగైనా సైనిక దళంలోకి వెళ్లాలనుకున్నాడు. సతీష్‌చంద్రను కూడా తనతో కలుపుకున్నాడు. సతీష్‌చంద్ర మొదట్లో అంత ఆసక్తి చూపకపోయినా తర్వాత స్ట్రాంగయ్యాడు… అతను కూడా అత్యున్నతమైన జీవితం, ధైర్యసాహసాలు, గౌరవ మర్యాదలతో కూడిన పరిపూర్ణ జీవితం పొందాలని, లక్షల మందిలో ఒకడిగా – ఒక్కడే లక్షల మంది పెట్టుగా సమున్నతంగా ఎదగాలని తనను తాను మౌల్డ్‌ చేసుకున్నాడు…. ఇద్దరు కలిసి ఒకేసారి వెళ్లారు. సతీష్‌చంద్ర మిలటరీలోకి, నరేంద్ర నేవీలోకి…
వెళ్లేముందు అనుకోలేదు తన లైఫ్‌లోకి సౌమ్య అనే అమ్మాయి వస్తుందని, పరిస్థితులు ఇలా వికటిస్తాయనీ…! ఇప్పుడేం చేయాలన్నా ఒకవైపు దేశం మరోవైపు భార్య, ఇంకోవైపు తల్లి కన్పిస్తోంది. దేనివైపు మొగ్గు చూపినా… ఒకదాన్ని మాత్రం తప్పకుండా పోగొట్టుకోవలసి వస్తుంది అని మనసులో అనుకున్నాడు నరేంద్ర.
తారమ్మ అతను మాట్లాడకపోవడం చూసి ”మనం భయపడేకొద్దీ అంతా భయంగానే వుంటుంది నరేంద్రా! ఒక్కసారి ధైర్యం తెచ్చుకో! నీ భార్యకేం కాదు. నువ్వెళ్లి నీ డ్యూటీ చేసుకో!” అని అంది.
”ఏం నాన్నా!” అన్నట్లు శేషేంద్ర వైపు చూశాడు నరేంద్ర.
”ఏం చెప్పను నరేంద్రా! మీ అమ్మ ఎలా చెబితే అలా చేద్దామనిపిస్తోంది. తను చెప్పేది కూడా మనం వినాలి. తప్పయితే చెప్పదు. మరీ అంత దుర్మార్గురాలు కూడా కాదు. కాకుంటే పరిస్థితులు అలా ఎదురుతిరిగాయి. పరిస్థితుల ప్రభావం వల్లనో లేక ఇంకేమో నాకు తెలియదు కాని ఇక నుండి మీ అమ్మ కోడలిలో నిన్ను చూసుకుని బ్రతకాలని నిర్ణయించుకున్నట్లుంది. లేకుంటే అది ఇంత పట్టు పట్టదు.” అన్నాడు శేషేంద్ర.
బ్యాగ్‌ని బలంగా లేపి నరేంద్ర భుజానికి తగిలిస్తూ ”నాకు ఇక నుండి కొడుకైనా, కోడలైనా, కూతురైనా సౌమ్యనే నరేంద్రా! నువ్వు ఆగకు. వెళ్లు. వెళ్లి మళ్లీ రాకు. దేశం కోసం నువ్వు ఏం చెయ్యాల్సి వచ్చినా అది ఎంత ప్రమాదమైనా వెన్ను చూపకు. ఎదురు నిలువు” అంటూ బస్‌వరకు నరేంద్రను సాగనంపింది తారమ్మ. తారమ్మతో పాటు శేషేంద్ర కూడా వున్నాడు.
నరేంద్ర బస్సులో కూర్చున్నాక తారమ్మ, శేషేంద్ర కిటికీ దగ్గరకి వచ్చి నిలబడ్డారు. బస్‌ కదిలేంత వరకు ఆవు దూడకోసం  తాపత్రయ పడ్డట్లు ఆ బస్‌ చుట్టూ తిరిగారు. వాళ్లలా తిరుగుతుంటే మనసంతా గుంజినట్లైంది నరేంద్రకి… ఎంతయినా వాళ్లు తన తల్లిదండ్రులు. తనతోపాటు తన ఇష్టాలను, తన అభీష్టాలను ప్రేమించేవాళ్లు. అభిమానించేవాళ్లు ఈ ప్రపంచంలో వాళ్లిద్దరే! అందుకే తన మనసును అర్థం చేసుకుని తనను ముంబై పంపిస్తున్నారు అని అనుకున్నాడే కాని ఇంకోలా అనుకోలేకపోతున్నాడు.
బస్‌ కదిలి ఓ కిలోమీటర్‌ ప్రయాణం చేశాక తన మొబైల్లోంచి అంకిరెడ్డికి కాల్‌ చేశాడు నరేంద్ర.
అంకిరెడ్డి మొబైల్‌ స్క్రీన్‌ మీద నరేంద్ర పేరు కన్పించగానే ఆన్‌ బటన్‌ నొక్కి ”చెప్పు నరేంద్రా!” అన్నాడు.
”నేను ముంబై వెళ్తున్నాను అంకుల్‌! బస్‌లో వున్నాను. ఇప్పుడప్పుడే రాను. అది చెబుదామనే మీకు కాల్‌ చేస్తున్నాను. మీరు అప్పుడప్పుడు వెళ్లి సౌమ్యను చూస్తుండండి!” అంటూ తన తల్లిలో వచ్చిన మార్పును, తన తల్లి తనకు చెప్పిన ధైర్యాన్ని అంకిరెడ్డితో పంచుకున్నాడు.
అంకిరెడ్డి ఆశ్చర్యపోయి విన్నాడు… నమ్మలేకపోతున్నాడు.
ఊరిమనిషిలా, మెట్టమనిషిలా, మట్టి మనిషిలా, మహా గయ్యాళిలా వున్న తారమ్మలో ఇంత దేశభక్తా? ఇది నమ్మొచ్చా! ఏమో! అప్పుడప్పుడు సౌమ్య దగ్గరకి వెళితే గాని అసలు రహస్యం బయటకు రాదు అనుకున్నాడు.
”నేను తప్పకుండా సౌమ్య దగ్గరకి వెళ్తాను నరేంద్రా! నువ్వు వుండట్లేదు కాబట్టి రోజుకోసారైనా వెళ్లి చూసొస్తాను. నువ్వు వెళ్లగానే కాల్‌ చెయ్యి. సతీష్‌చంద్ర ఫోన్‌ కలవటం లేదు. నువ్వెళ్లాక వాడికి కాల్‌ చేసి నాకు అర్జెంట్  గా కాల్‌ చెయ్యమని చెప్పు!” అన్నాడు.
”ఓ.కె. అంకుల్‌!” అన్నాడు నరేంద్ర.
బస్‌ వెళ్తున్న ఏరియాలో సిగ్నల్స్‌ లేకపోవడంతో కాల్‌ క్‌ అయింది.
జ              జ              జ
ఉదయాన్నే నిద్రలేచి ఎప్పటి లాగే వాకింగ్‌కెళ్లాడు అంకిరెడ్డి. కాలేజీ ప్రాంగణంలో కారు దిగి గ్రౌండ్‌ వైపు నడుస్తుంటే మధ్యలోనే వాసుదేవ్‌, నాయక్‌, జాన్‌ కలిశారు.
జాన్‌ వాళ్ల దగ్గర ఎక్కువసేపు ఆగకుండా
”హాయ్‌ ఫ్రెండ్స్‌! గుడ్‌మార్నింగ్‌” అని చెప్పి వాళ్లకన్నా వేగంగా అడుగులు వేస్తూ గ్రౌండ్‌వైపు వెళ్లాడు. నాయక్‌ కూడా జాన్‌ని ఫాలో అయ్యాడు.
ఇక మిగిలింది అంకిరెడ్డి, వాసుదేవ్‌… వాళ్లిద్దరు ఎంతోకాలం తర్వాత కలిసినట్లు, మ్లాడుకోవలసింది చాలా వుందన్నట్లు నెమ్మదిగా నడుస్తున్నారు.
అంకిరెడ్డి ముందుగా వాసుదేవ్‌తో ”నరేంద్ర తెలుసుగా వాసూ! మా అబ్బాయి ఫ్రెండ్‌! అతనికి జీవితం మొదటి పరీక్ష చాలా క్రిటికల్ దే పెట్టింది” అన్నాడు.
వాసుదేవ్‌ నవ్వి ”మనిషి మానసికంగా, శారీరకంగా దృఢంగా వుండి మంచి ఆలోచనలు చేస్తూ వుంటే జీవితం ఎన్ని పరీక్షలు పెట్టినా పాస్‌ అవుతూనే వుంటాడు. ర్యాంకుల దిశగా వెళుతూనే వుంటాడు. నరేంద్ర గురించి నువ్వు అప్పుడప్పుడు చెబుతుంటే విన్నాను కదా! అతను పర్‌ఫెక్ట్‌లీ మాన్‌! అతన్ని ఏ పరీక్షా ఏమీ చెయ్యదు. ష్యూర్‌!” అన్నాడు.
అంకిరెడ్డి బాధగా ముఖం పెట్టి ”అతని భార్య కోమాలో వుంది వాసూ!” అన్నాడు.
అప్పుడు కూడా వాసుదేవ్‌ నవ్వుతూనే ”అతను సైన్యంలో వున్నాడు కదా! లక్ష్మణుడు లేనప్పుడు ఊర్మిళ నిద్రలో వున్నట్లు నరేంద్ర భార్య కూడా నిద్రలో వుంది.  కొంతకాలం అలా వున్నా నోప్రాబ్లమ్‌! తర్వాత ఆమె అంతి ఆమెనే మేల్కొంటుంది. తొందరేముంది” అన్నాడు.
అంకిరెడ్డి ఆశ్చర్యపోతూ ”మీ మిలటరీవాళ్లు ఇలా ఎలా వుండగలుగుతారు వాసూ! ఇలా వుండాలంటే ఎక్కడ ట్రైనింగ్‌ తీసుకోవాలో చెప్పు! ముందుగా నేను వెళ్లి తీసుకుంటాను” అన్నాడు.
”జీవితమే ఓ ట్రైనింగ్‌ సెంటర్‌! దాన్ని వదిలి ఇంకో సెంటరెందుకు అంకిరెడ్డీ! మన బాధలు, భావోద్వేగాలే మనల్ని నడిపించే గొప్ప ట్రైనర్స్‌! వేరే ఎవరో ఎందుకు? మన జీవితమనే ట్రైనింగ్‌ సెంటర్‌ నుంచే మనం ఏది నేర్చుకున్నా పర్‌ఫెక్ట్‌గా వుంటుందని నా నమ్మకం” అన్నాడు వాసుదేవ్‌.
వాసుదేవ్‌ గంభీరంగా మాట్లాడుతుంటే ఒక్కక్షణం ఆయన వైపు చూసి తిరిగి ముందుకి చూస్తూ ”ఏమోనయ్యా వాసుదేవ్‌! మీ సైనికుల జీవితాలు అంటే అది నేవీ కావచ్చు, ఏర్‌ఫోర్స్‌ కావచ్చు, ఆర్మీ కావచ్చు… చాలా డిఫరెంట్ గా వుంటాయి. ఒక్కోసారి భయం గొలుపుతుంటాయి. ఇప్పుడు ఇక్కడ నరేంద్ర లేడు. అతని భార్య ఏమైపోవాలి?” అన్నాడు.
”ఏమీ కాదు. బాగానే వుంటుంది”
”అతని తల్లి రాక్షసి…”
”ఆమె పుట్టటంతోనే రాక్షసిలా పుట్టలేదు కాబట్టి ఆమెను నమ్మొచ్చు. చాలా సందర్భాల్లో మనిషిని నమ్మకమే నడిపిస్తుంది అంకిరెడ్డి! ఇంతకీ నీకొడుకు కాల్‌ చేస్తున్నాడా?” మాట మార్చాడు వాసుదేవ్‌.
”రెండు రోజుల నుండి చెయ్యలేదు వాసు!” దిగాలుగా చూస్తూ అన్నాడు అంకిరెడ్డి.
”చేస్తాడు. కంగారేం లేదు. ఈసారి అతను ఇక్కడికి వచ్చినప్పుడు పెళ్లిచేసి పంపు” అన్నాడు.
”పెళ్లా?! బాబోయ్‌ అది మాత్రం చెయ్యను. నరేంద్రను చూశాక పెళ్లంటేనే వద్దనిపిస్తోంది. నా కొడుకు ఇప్పుడే హాయిగా వున్నాడు. వాడిని అలాగే వుండనీయ్‌!” అన్నాడు అంకిరెడ్డి.
”అలాగే వుండనియడమేమిటీ? వింతగా మాట్లాడుతున్నావ్‌!” అన్నాడు వాసుదేవ్‌.
”వింత కాదు, బాధ. అసలు వాడిని ఏదో ఒక కారణం చెప్పి ఆర్మీ నుండే శాశ్వతంగా రప్పించాలని గత కొద్దిరోజులుగా ప్రయత్నించాను వాసుదేవ్‌! ఇక్కడికొచ్చాక పెళ్లి చెయ్యొచ్చని కూడా అనుకున్నాను. కానీ నా భార్య అందుకు ఒప్పుకోవటం లేదు” అన్నాడు.
”ఒప్పుకోవటం లేదంటే.. పెళ్లికా? లేక సతీష్‌ ఇక్కడికి రావానికా?” అడిగాడు వాసుదేవ్‌.
”సతీష్‌ ఇక్కడికి రావడానికే! పెళ్లి గురించి ఇంకా అనుకోలేదు”
”అంటే బావుండదని అనుకోం కాని అంకిరెడ్డీ! మనకన్నా ఆడవాళ్లే చాలా అడ్వాన్స్‌గా వుంటారయ్యా! వుంటున్నారు కూడా. దానికి నిదర్శనం మీ మిసెస్సే! ఆమెలో చూడు ఎంత దేశభక్తినో! కొడుకును సైన్యంలోనే వుంచాలనుకుోంంది. సైన్యం అక్కడ పిష్టంగా వుంటేనే మనం ఇక్కడ ఇంత నిశ్చింతగా వుండగలుగుతామని ఆవిడ కూడా భావిస్తున్నట్లున్నారు” అంటూ మెచ్చుకున్నాడు.
”నా భార్యలో భయం తప్ప దేశభక్తి ఎక్కడిది వాసూ! భక్తి అంటే దేవుడి ముందు కూర్చుని మొక్కటమే దానికి తెలుసు. దేశభక్తికి అర్థమే తెలియదు” అన్నాడు.
ఆయన ఆశ్చర్యపోతూ ”మరి నువ్వేగా సతీష్‌చంద్రను ఇక్కడికి రప్పించాలంటే మీ ఆవిడ ఒప్పుకోలేదన్నావ్‌! అలా ఒప్పుకోలేదంటే ఆమెలో దేశభక్తి, దేశం పట్ల బాధ్యత వున్నట్లే!! అవి లేకుంటే ఏ తల్లీ తన కొడుకును సైన్యంలోకి పంపదు. ప్రతి సైనికుడూ ఒక తల్లి కొడుకే… సైనికుడికన్నా ఎక్కువ ధైర్యం, అతన్ని కన్నతల్లిలోనే వుంటుంది. తల్లి అభిరుచిని బట్టే కదా కొడుకులు తీర్చిదిద్దబడతారు.” అన్నాడు వాసుదేవ్‌.
”నువ్వన్నది ఎంత వరకు కరక్టో నాకు తెలియదు కాని సతీష్‌ని ఏ డాక్టర్‌గానో, ఇంజనీర్‌గానో తీర్చిదిద్దాలన్నది మాత్రం మాధవిలో బలంగా వుండేది. మా ఇంో్ల వాడు చిన్నవాడు కాబ్టి ఆమె ఆలోచనలన్నీ వాడి కెరీర్‌ చుట్టే వుండేవి. కానీ వాడు అలా కాక పోవటంతో ఆ దిగులు మాధవిని బాగా కుంగదీసింది. ఇక అప్పి నుండి మాధవి ఎప్పుడు చూసినా మనం మన పిల్లలకి ఎదురుగా నిలబడి వాళ్లను పరిశీలిస్తే లోకం మన గురించి ఏమనుకుంటుందో తెలిసిపోతుందండి! సతీష్‌చంద్ర మనకు ప్టుాల్సిన వాడు కాదు. మన కొడుకని చెప్పుకోవాలంటేనే నాకు ఎలాగో వుోంంది. వాడు కూడా అందరిలా చదివి వుంటే మనకీ బాధ వుండేది కాదు అని నాతో అనని రోజు లేదు. వాడు ఆర్మీలోకి వెళ్లేటప్పుడు కూడా మాధవి డిప్రెషన్‌లోనే  వున్నది… ఇప్పుడు వాడిని ఇక్కడికి రప్పిస్తానంటే భయపడుతోంది. ‘వద్దండీ! వాడిని అక్కడే వుండనివ్వండి! ఏదో దూరంగా వున్నాడు. వాడిని ఎవరూ చూడరు. వాడి గురించి ఎవరూ ఆలోచించరు. లేకుంటే ‘మా పిల్లలు అదయ్యారు ఇదయ్యారు మీ అబ్బాయి ఇదేనా!’ అని నా ముఖంమ్మీదే అంారు. వాడు చదివిన చదువుకు ఇక్కడ చెప్పుకోదగిన పనేమీ రాదు. అదిచూసి నేను బాధపడతాను. ఐనా చదవుకోలేకపోవటం వాడి కర్మ. మన బాధ్యత మనం చేశాం… అంతకన్నా మనం మాత్రం ఏం చేస్తాం.వాడిని మాత్రం అక్కడే వుండనివ్వండి!’ అని నాతో చెప్పుకుంది. అందుకే నేనీమధ్యన సతీష్‌ గురించి  ఎంత భయపడుతున్నా మాధవితో చెప్పటం లేదు” అన్నాడు.
వాసుదేవ్‌ అంకిరెడ్డిని మాధవీలతను అర్థం చేసుకున్నాడు. చాలామంది తల్లిదండ్రులు వేరే పిల్లల తల్లిదండ్రులతో తమను పోల్చుకుాంరు. ప్రతిభావంతులైన పిల్లలతో తమ పిల్లలని పోల్చి చూసుకుంటారు. పిల్లల్ని కన్న తర్వాత వాళ్ల కోసమే జీవించే తల్లిదండ్రులున్నారు. తమ జీవితం కోసం పిల్లల్ని ప్టించుకోని వాళ్లున్నారు. దేనిలో అడుగుప్టిెనా పీక్‌కి వెళ్లాలన్న తపన పిల్లల్లో వుండాలి కాని పెద్దవాళ్లు కుమిలిపోతే వస్తుందా? పిల్లలకి కష్టానికి వెనుకాడకుండా ముందుకెళ్లమని చెప్పాలి కాని మీ కెరీర్‌ ఇలాగే వుండాలని రిస్ట్రిక్షన్స్‌ పెడితే వస్తుందా?
”చూడు అంకిరెడ్డీ! సమస్యలు వున్నచోటే పరిష్కారాలు వుంటాయి. ఇప్పటి పిల్లల్లో జీవితం పట్ల ఒక క్లారిటీ లేకుండా వుండదు. వాళ్లు తమ తప్పుల నుండే పాఠాలను నేర్చుకుంటున్నారు. అవసరమైన పరిస్థితులను వాళ్లకు వాళ్లే సృష్టించుకుంటున్నారు. సతీష్‌ని కన్నారు, పెంచారు, చదివించారు. మీరు కావాలని పంపారో లేక ఇంకెలా పంపారో తెలియదు కాని అతన్నయితే మిలటరీలోకి పంపారు. పెళ్లి చెయ్యండి! ఇది నా మాటగా తీసుకుని ఆ ప్రయత్నంలో వుండండి! పెళ్లి లేకుండా వుండడం హాయి అనుకోవద్దు… చేతనైనవాడు ఎక్కడ వున్నా సమర్ధుడుగానే వుంటాడు. సింహాన్నైనా మచ్చిక చేసుకుంటాడు. చేతకానివాడు తేనెటీగలతోనైనా తిప్పలు పడతాడు. నీ కొడుకు సైన్యంలోకి వెళ్ళటానికి మీ ప్రయత్నం లేకపోవచ్చు. కానీ అతను ఎంత ధైర్యం లేనిదే, సమర్ధత లేనిదే సైన్యంలోకి వెళ్లడు… పెళ్లయితే చెయ్యి” అంటూ గ్రౌండ్‌లోకి ప్రవేశించాడు.
వాళ్లిద్దరు ఇంకేం మాట్లాడుకోకుండా ఎవరిపాటికి వాళ్లు సీరియస్‌గా నడవటం ప్రారంభించారు.
జ              జ              జ
ఆలోచించగా అంకిరెడ్డికి వాసుదేవ్‌ చెప్పింది సరైనదే అన్పించింది. ప్రస్తుత పరిస్థితుల్లో పెళ్లంటేనే కొంతమంది అబ్బాయిలు భయపడుతున్నారు. పెళ్లాయ్యాక కెరీర్‌ని డెవలప్‌ చేసుకునే కన్నా పెళ్లికి ముందే డెవలప్‌ చేసుకోవాలన్న అభిప్రాయంలో వున్నారు. పెళ్లికి ముందే ఒక ఇల్లు, కారు, హోదా వచ్చాక అప్పుడు ఆలోచిస్తున్నారు పెళ్లి గురించి… వాళ్లతో పోలికిలేంటి సతీష్‌చంద్రకి. వాళ్లంటే సాఫ్ట్‌వేర్‌ ఇంజనీర్లు… పెద్దపెద్ద జీతాలు తెచ్చుకుంటున్నవాళ్లు. జుట్టున్నమ్మ ఏ స్టైల్లోకైనా హెయిర్‌ స్టయిల్‌ మార్చుకోవచ్చు… అలాిం స్టయిలిష్‌ లైఫ్‌ సతీష్‌చంద్రకి ఎలా వస్తుంది? ఎక్కడో సైన్యంలో ఒంటరిగా వుంటూ చలికి, ఎండకి, వర్షానికి తడుస్తూ నేలమీద యుద్ధం చేస్తుాండు. అలాంటి వాడికి జీవితం గురించి, జీతాల గురించి స్పహ ఎక్కడుంటుంది. యుద్ధం వచ్చినప్పుడో ప్రమాదాలు సంభవించినప్పుడో మిడతల్లా రాలిపోయే పరిస్థితి వాడిది… అందుకే వాసుదేవ్‌ చెప్పినట్లు వున్నంతలోనే సంతోషాన్ని నిస్తూ సతీష్‌చంద్రకి పెళ్లిచేస్తే సరిపోతుంది. ఉన్న నాలుగు రోజులైనా నేను ఎక్కడున్నా నాకంటూ ఓ భార్య వుందన్న ఆనందంలోనైనా వుంటాడు అని అనుకున్నాడు అంకిరెడ్డి. ఆయనకు కొడుకు చేస్తున్న జాబ్‌ పట్ల అసంతృప్తే కానీ తృప్తి ఏమాత్రం లేదు.
ఆ రాత్రికే ఇంట్లో అందర్నీ ఓ చోట కూర్చోబెట్టి.
”సతీష్‌చంద్రకి పెళ్లి చెయ్యాలనుకుంటున్నాను” అన్నాడు.
ఆనంద్‌ వెంటనే నవ్వి ”వాడికి పెళ్లెందుకు నాన్నా?” అన్నాడు.
అదేంట్రా అలా అనేశావు అన్నట్లు చూశాడు అంకిరెడ్డి. అక్కడే వున్న మాధవీలత ఏమీ అనలేదు. మోక్ష ప్రశ్నార్ధకంగా ఆనంద్‌ వైపు చూసింది.
”అయినా నాకు తెలియక అడుగుతాను. వాడికేం వయసు వుందని పెళ్లి చెయ్యాలి నాన్నా! వాడి వయసు వున్నవాళ్లకి ఇంకా పెళ్లిళ్లు కానేలేదు. లైఫ్‌లో బాగా సెటిల్ అవ్వాలని జాబ్‌ సర్చింగ్‌లోనో లేక ఇంకా పెద్ద చదువులు చదువాలనో ఏ లండన్‌కో, అమెరికాకో వెళ్తున్నారు. వీడిప్పుడు పెళ్లి చేసుకుని ఏం చెయ్యాలి? అదేం అంటే నరేంద్రకి కాలేదా అంటావ్! అయ్యాక అతనేం సుఖపడుతున్నాడు. చూస్తూనే వున్నాంగా!” అన్నాడు.
పక్కనే వున్న మోక్ష ”ఈయనేదో తెగ సుఖపడిపోతున్నట్లు… అలాంటప్పుడు ఈయనెందుకు పెళ్లి చేసుకున్నాడో?” అని మనసులో అనుకుంది.
”అందరి జీవితాలు, అందరి రాతలు ఒకలా వుండవుగా ఆనంద్‌! నరేంద్ర స్థితిగతులు అతని కుటుంబ నేపథ్యం వేరు. మన స్థితిగతులు మన కుటుంబ వాతావరణం వేరు…. అతనితో మన సతీష్‌చంద్రను పోల్చుకోవద్దు” అన్నాడు అంకిరెడ్డి.
”అయితే వాడికి పెళ్లి చెయ్యాలనే నిశ్చయించుకున్నావా నాన్నా!”
”అవునురా!”
”ఆయినా వాడక్కడ! ఆ అమ్మాయి ఇక్కడ! పెళ్లయ్యాక ఇద్దరూ ఓ చోట లేకుండా వాళ్లేం సంతోషపడతారు నాన్నా?” అన్నాడు ఆనంద్‌.
మోక్షకు మండింది. భార్య పక్కన పడుకుని భార్య తెచ్చే జీతం గురించో భార్య తెచ్చే కట్నం గురించో ఆలోచించే ఇలాంటి మొగుళ్లంతా భార్యల దగ్గర తెగ సుఖపడిపోతున్నా? ఈయన మాటలు వినేవాళ్లు నిజంగా ఈయన ఎంత సుఖపడిపోతున్నాడో అని అనుకోరా!
”అవునండీ! సైన్యంలో వుండేవాళ్లకి పిల్లనివ్వాలంటే ఎవరైనా ఆలోచిస్తారని ఇప్పుడర్థమైంది నాకు. మా ఆఫీసులో పనిచేస్తున్న అమ్మాయిల్ని కూడా కదిలించాను. వాళ్లేమన్నారో తెలుసా?”
”ఏమన్నారు?”
”మీ మరిది గారిని పెళ్లి చేసుకుంటే ఏర్‌టెల్‌ సిమ్‌ తీసికెళ్లి వొడాఫోన్‌లో వేసుకున్నట్లు ఐడియా సిమ్‌ తీసికెళ్లి ాా ఫోన్లో వేసుకున్నట్లు వుంటుంది. అంత డిస్ట్రబెన్స్‌ మాకు అవసరం లేదు. మా ఇంట్లో వాళ్లు ఒప్పుకోరు అన్నారు. మరి ఇన్ని కోట్లు వున్న వీళ్లెందుకు ఒప్పుకున్నారో నాకు అర్థం కావటం లేదు” అంది.
”సైన్యంలో వుండేవాళ్లకి పిల్లనిస్తే లైఫ్‌ అడ్వాన్స్‌డ్‌గా వుంటుందట. అనేక దేశాలు తిరగొచ్చట. చాలా ప్రాంతాలను చూడొచ్చట. బాగా ఎంజాయ్‌ చెయ్యొచ్చట అని కొంతమందికే తెలుసు. వీళ్లు అలా తెలిసిన వాళ్లే అనుకుందాం! పైగా దీనికి మన అదృష్టం కూడా తోడైందని నేను అనుకుంటున్నాను”
”నక్కల పెళ్లికి కుక్కల గోల అన్నట్లు సతీష్‌ పెళ్లికి మన అదృష్టానికి లింకేంటి?”
”వుందిలే!” అన్నాడు సంతోషపడుతూ. అతను రెండు రోజులుగా పడుతున్న ఆనందానికి కారణం ఈ పెళ్లి సంబంధమే అన్న అనుమానం వచ్చింది మోక్షకి. కానీ ఆనంద్‌కి ఎందుకింత ఆనందమో అర్థం కాలేదు.
”ఏమోనండీ మీరెన్ని చెప్పినా నాకు నమ్మబుద్ది కాలేదు. కోట్లు డబ్బు వుండేవాళ్లు అంతకన్నా ఎక్కువ డబ్బు వుండేవాళ్లతో వియ్యమందుతారు కాని మనలాంటి వాళ్లకు అందరు. అందులో పిల్లనిచ్చే దగ్గర అలాంటి వాళ్లకి డబ్బు వల్ల వచ్చే హోదానే ముఖ్యం.”
”వాళ్లకిప్పుడు కావలసింది డబ్బు కాదు. హోదా కాదు. వాళ్లమ్మాయికి పెళ్లి కావటం ముఖ్యం. మనలాగే వాళ్లు కూడా ఎన్నో సంబంధాలు చూసి అలసిపోయి వున్నారని మధ్యవర్తి చెప్పాడు. మన సతీష్‌ ఆర్మీలో వున్నాడన్న డిఫెక్ట్‌ లాంటిదే వాళ్ల అమ్మాయిలో కూడా వుంది. కాకపోతే దానికీ దీనికీ చిన్న తేడా!”
”జోగీ జోగీ రాసుకున్నట్లు డిఫెక్ట్‌కి ఇంకో డిఫెక్ట్‌ను తోడు చేస్తారా? అసలేంటండీ ఆ డిఫెక్ట్‌? అలాంటిదేమైనా వుంటే మామయ్యగారు ఒప్పుకుంటారా?”
”అందుకేగా ముందు నీతో చెబుతున్నది. నువ్వు మా నాన్నను ఈ పెళ్లికి ఒప్పించు. దీనివల్ల మనక్కూడా కొంత లాభం వుంటుంది. ఆ మధ్యవర్తి గత రెండు రోజులుగా అదే మ్లాడుతున్నాడు. నేను ఆలోచించి వెంటనే ఓ.కె. చెప్పేశాను”
”ఏంటండీ ఆ లాభం? అసలా అమ్మాయిలో వుండే ఆ లోపం ఏంటి ముందు అది చెప్పండి!”
”పెద్ద లోపం ఏం కాదు. పెళ్లయ్యాక అమ్మాయిని లండన్‌ తీసికెళ్లి మంచి ట్రైనింగ్ ఇప్పిస్తారట. అక్కడ వైద్యరంగం ఎంత అడ్వాన్స్‌గా వుందో మనకు తెలుసుగా! పెళ్లికి ముందు అయితే సక్సస్‌ కావచ్చు కాకపోవచ్చు అని వాళ్ల అభిప్రాయమట”
”ఏమైనా జబ్బా??”
”ఛఛ జబ్బా పాడా! అలాంటిదేమయినా వుంటే నేను ఒప్పుకుంటానా? సతీష్‌ నాకు తమ్ముడే బాబు! నువ్వు నన్ను మరీ అంత తక్కువగా అంచనా వెయ్యకు. జబ్బుండే పిల్లతో వాడేం సుఖపడతాడు. వాడిక్కడ కొద్దిరోజులు వున్నా అమ్మాయితో కాపురం చెయ్యగలిగే సౌకర్యం వుండాలా వద్దా! జబ్బుంటే అదెలా కుదురుతుంది?”
”జబ్బు లేదంటారు, లండనంటారు, మరేంటో ఆ లోపం చెప్పరు. ఇదో టెన్షన్‌ మళ్లా!”
”టెన్షన్‌ వద్దు. ఏమొద్దు. చెబుతాను విను. ఆ అమ్మాయి కుడి కన్ను మనలాగా కాకుండా ఎక్కువసార్లు కొట్టుకుంటుందట. తల ఒంచుకున్నప్పుడు అదసలు కన్పించనే కన్పించదట. అందువల్లనే ఏమో ఆ అమ్మాయి ఎప్పుడు చూసినా తల వంచుకునే వుంటుందట. తల వంచుకుని వుండటం అమ్మాయిలకు ఎంత గౌరవం… ఎంత గౌరవం…”
మోక్షకి పొలమారినట్లై తలమీద కొట్టుకుని ”సతీష్‌ ముందు కూడా తల వంచుకునే వుంటుందా? ఒక్కసారి కూడా తల ఎత్తదా? అలాిం అమ్మాయిని సతీష్‌ ఎలా ఒప్పుకుంటారనుకున్నారండీ?”
”ఒప్పుకోక ఏం చేస్తాడు? అదే పెళ్లయ్యాక నరం దెబ్బతిని రెప్ప అదేపనిగా కొట్టుకుంటూ వుంటే పెళ్లాన్ని పోగొట్టుకుంటారా? ఇది కూడా అంతే!”
”అంతేనా?!!”
”అంతేకాదు. కొద్దిగా నలుపు అట”
”నలుపా? ఆ నలుపు వల్లనే కదండీ! నరేంద్ర అన్ని కష్టాలు పడుతున్నాడు. అసలు నరేంద్ర భార్య సౌమ్య గొప్ప అందగత్తె అట. మామయ్యగారు చెప్పారు. కానీ వాళ్ల అత్తగారు ఒప్పుకోరుగా! ఆవిడకి ఆ నలుపే సెంటర్‌ పాయింటయ్యింది”.
”ఆ నలుపు వేరు ఈ నలుపు వేరు.  వాళ్లకు వీళ్లకు పోలికేంటి చెప్పు! పెళ్లయ్యాక అమ్మాయి మన ఇంటికి వచ్చేటప్పుడు సారెలోకి ఖరీదైన మేకప్‌ కొని పంపిస్తారట. అది కూడా యుఎస్‌ఎ ప్రొడెక్ట్‌. మనం కావాలంటే అమ్మాయితోపాటు ఒక బ్యూటీషియన్ని కూడా మన ఇంటికి పంపుతారట. అసలా బ్యూటీషియన్‌కి బదులు రోజూ నువ్వే ఆ పని చేస్తే వాళ్లిచ్చే శాలరీ ముందు మీ ఏర్‌టెల్‌ వాళ్లు ఇచ్చేది ఒన్‌ బై ఫోర్త్‌ కూడా వుండదేమో. ఇంో్లంచి బయటకు పోకుండా డబ్బులు సంపాయించుకోవచ్చు నువ్వు…” అన్నాడు.
”తోడి కోడలికి మేకప్‌ చేసి వాళ్ల దగ్గర శాలరీ తీసుకోవటమా!! మీరసలు సతీష్‌కి సొంత అన్నయ్యనేనా?? నాకు తాళి కట్టిన భర్తేనా?”
”పిచ్చి డౌట్లు పెట్టుకోకు పిచ్చిదానా? చెప్పింది చెయ్‌! ఇది మనం చేస్తే నువ్వీ సిమ్‌లు అమ్ముకునే ఉద్యోగం చెయ్యనవసరం లేదు. హాయిగా ఇంట్లో వుండొచ్చు. వాళ్లు నాకు ఇస్తామన్న డబ్బు మొత్తం నీ పేరుతోనే బ్యాంకులో వేస్తాను. నువ్వు మా నాన్నను ఒప్పించు. మా నాన్న ఎలా చెబితే అలా వుండు సతీష్‌! వాడు కూడా హాయిగా ఆ ఉద్యోగం మానేసి రావచ్చు”
”మీరు సతీష్‌కి అన్నయ్యలా అన్పించటం లేదు” అంది ఆశ్చర్యపోతూ.
”దేవుడిలా అన్పిస్తున్నాను కదూ!” అన్నాడు ఆనందంతో అతని ఛాతి ఉబ్బి షర్ట్‌ కదిలింది.
కాదు బ్రోకర్‌లా వున్నావంటే చెంపలు వాయిస్తాడని ”అలాంటి అమ్మాయితో సతీష్‌కి పెళ్లంటే వూహించుకో లేకపోతున్నాను. కొద్దిగా ఆలోచించాలి. పాపం అతను కూడా సంతోషంగా వుండాలిగా. సతీష్‌ మనిషి చూడానికి ఎంత బాగుంటాడో మన అందరికీ తెలిసిందే!” అంది.
”వాడి మొహంలే! ఎంత బాగుండి ఏం లాభం? అసలు వాడికి, వాడి చదువుకి, వాడు చేస్తున్న ఉద్యోగానికి పిల్లనెవరిస్తారే! వీళ్లయినా వాడి ఫోని ఇంటర్‌ నెట్లో చూసి వాడి ఫిజిక్‌ నచ్చి ఓ.కే. చేశారు. అసలు వాళ్ల అన్నయ్య ఇంటర్‌నేషనల్‌ బిజినెస్‌ చేస్తాడట తెలుసా? అతనికి మన సతీష్‌ నచ్చినంతగా ఎవరూ నచ్చలేదట. అందుకే పిల్లనిస్తామంటున్నారు. లేకుంటే ఎవరిస్తారు చెప్పు!”
”ఐతే! మీరే చెప్పండి మామయ్య గారితో. నావల్లకాదు.”
”దీనివల్ల మనకి చాలా డబ్బు వస్తుందే! నా మాట విను”
”నాకే డబ్బు వద్దు. ఇలాంటి ఆకూ, పూతా తెలియని పనులు నేను చెయ్యను”
”ఆకూ, పూతా ఏంటే? అందుకే అన్నాను. అది సిటీ బయట అడవిలో పుట్టింది. దానితో నా వల్ల కాదని… అయినా నీతో నా పెళ్ళి చేశారు మా నాన్న. నీ అడవి భాషను అర్ధం చేసుకోలేక చచ్చిపోతున్నాను” అన్నాడు.
ఆమె కాస్త సీరియస్‌గా చూసి ”నాకంటూ ఓ స్పష్టత లేకుండా, నా మనసుకు నచ్చకుండా నేనేపనీ చెయ్యను. చెయ్యలేను. నాకీ ఉద్యోగం వుంది. ఇది చేసుకుంటే చాలు” అంది.
వెంటనే అతను వేగంగా చురుగ్గా పెదాలను కదిలిస్తూ…
”పిచ్చిదానా! పిచ్చిదానా! ఏముందే ఈ ఉద్యోగంలో. మైకా గనులున్న రాజా కూడా ఇంతగా మురిసిపోయి వుండడేమో కదే! ఇప్పుడంటే అతను వెళ్లి జైల్లో వున్నాడనుకో! ఏదైనా సాహసం చెయ్యందే వస్తుందా? భయపడితే దొరుకుతుందా? రాజీపడుతూ పోతే వున్నచోటే వుంటాం తెలుసా?” అంటూ ఆమె బుగ్గ పట్టుకొని గట్టిగా పిండాడు. ఆ నొప్పికి ఆమె కళ్లలో నీళ్లు చిప్పిల్లాయి. అయినా ఆమె అరవకుండా ఆ బాధను గొంతులోనే నొక్కుకుంది. కెవ్వున అరవాలనే అతనంత గట్టిగా గిల్లాడని ఆమెకు అనుభవమే! ఆ అరపు విని ఎవరైనా వచ్చి ‘అదేంటి బాబు?’ అని అడిగితే ‘ఏం మీరు గిల్లరా? మీకు భార్యల్లేరా! భార్యల్ని ఎలా గిల్లాలో చాలా వాిల్లో రాసి వుంటుంది చదివి నేర్చుకోండి! వెదవ సంత. వెదవ సంత” అంటాడు. అందుకే పరువు పోతుందని మౌనంగా వుంది.
ఖాళీ అయిన అతని లంచ్‌బాక్స్‌ని కూడా ఆమె హ్యాండ్‌బ్యాగ్‌లోనే కుక్కి ”సరేలే! నేను వెళ్తున్నా! మళ్లీ ఒకసారి ఆలోచించు. నీ క్లోజ్‌ఫ్రెండెవరైనా వుంటే సెకెండ్‌ థాట్ తీసుకో. ఇది మనకు మంచి ఆఫర్‌…” అంటూ వెళ్లిపోయాడు.
ఆమె చేయి కడుక్కుని లేచి వెళ్లి తన సీట్లో కూర్చుంది. ఆమె బుగ్గ అప్పటికప్పుడే గులాబి రేకును మడిచి వదిలినట్లు కందింది. అది చూసి తన పక్కసీటు అమ్మాయి సన్నగా, సరదాగా, తనకు మాత్రమే కన్పించేలా రహస్యంగా ఒక కన్ను మూసి నవ్వింది. ”ఇదో పిచ్చిది. అవకాశం దొరికితే ‘ఈ’ అంటుంది. అలాగే చూస్తే ఇంకాస్త అడ్వాన్స్‌ అయి ఒళ్లంతా తిప్పుతూ ‘ఈహీ!’ అంటుంది. చూడలేక చావాలి. అనుకోకూడదు కాని ప్రపంచంలో అక్కడక్కడ ఇలాంటి పిచ్చివాళ్లే ఎక్కువగా వున్నారు” అని మనసులో అనుకుంది మోక్ష.
 
రచన: లక్ష్మీదేవి
తరచుగా మన సామెతల్లోనూ, పద్యాల్లోనూ మన అలవాట్లు, ఆచారాలు, ఆహారాలు నిక్షిప్తం చేయబడడం మనం గమనిస్తూనే ఉంటాం. నానాటికీ మారే నాగరికతతో పాటు మన అలవాట్లూ, ఆహారవ్యవహారాలు మారడం చాలా సహజమైన విషయం. తనతోటి మానవులతో కలిసి మెలిగే మనస్తత్వం ఉన్న మానవులు తను వెళ్ళగలిగే అన్ని ప్రదేశాలకూ ప్రయాణం చేస్తుంటారు. కొండొకచో శాశ్వతంగానూ పుట్టిపెరిగిన ఊరిని వదలి తనకు నచ్చినచోట, అనుకూలం ఉన్న చోట నివాసముండడం మనుష్యులకే కాదు, ప్రాణిమాత్రులకందరికీ సహజమైన విషయమే. ఆ విధంగా మారిన పరిస్థితుల్లో వచ్చిచేరిన వారితోనూ, వెళ్ళి మళ్ళీ వచ్చిన వారితోనూ, వెళ్ళి ఇంకొక ప్రదేశాన్ని సుసంపన్నం చేస్తున్న వారితోనూ ఆయా ప్రాంతాలలో ఉన్న సంఘపు ఆలోచనలు, అలవాట్లు మారడమూ ప్రతి సమాజానికీ అనుభవంలోకి వచ్చిన సంగతే.
ఎప్పటికప్పుడు వచ్చిన కొత్త తరంగాలతో శోభిస్తున్న నదీమతల్లులు కూడా తమ సహజ నిర్మలత్వాన్ని, పరిమళాన్ని, గతిశీలతనూ వదలుకోవు. అలాగే, మానవసమాజమూ ఎప్పటికప్పుడు తన గమనంలో స్వీయ మేధాశక్తితో ఏర్పరచుకున్న స్వభావానికి దిద్దుకున్న మెఱుగులనూ, గుణాలనూ తన సాహిత్యంలో పొందుపఱచుకొంటూనే ఉంటుంది. సాహిత్యం యొక్క అసామాన్యమైన ఈ లక్షణం వల్ల మన జీవితాల్లో ఇది ఒక విశిష్టతనూ, గౌరవాన్నీ, ప్రాముఖ్యతనూ సంతరించుకుంది. ఇది లిఖిత సాహిత్యమూ, మౌఖిక సాహిత్యమూ రెండింటికీ వర్తిస్తుంది.
ఈ లక్షణం వల్ల సాహిత్యం రోజువారీ జీవితంలో మన సంస్కారాన్నీ, వ్యక్తిత్వాన్నీ రూపొందించే శక్తి గలిగి ఉంటుంది. సాహిత్యం అంటే కథలూ, గేయాలూ, పాటలూ లేదా పనీపాటూ లేనివాళ్ళు వ్రాసుకొనే పోచుకోలు కబుర్లు అని అనుకోవడం కేవలం అజ్ఞానం తప్ప మరేమీ కాదు.
మన సాహిత్యం లో అక్కడక్కడా కనిపించిన చిన్న చిన్న విషయాలను గురించి ఈ రోజు మాట్లాడుకోగలిగితే , ఆసక్తి కరంగా ఉంటుంది. ఇక్కడ మచ్చుకు కొన్నిటి ప్రస్తావన మాత్రమే జరిగింది.
౧. వ్యక్తిత్వం భాసకవి రచించిన ప్రతిమానాటకంలో రాముడు కానలకు వెళ్తున్న సమయంలో సీత తానూ సిద్ధమైన నాటి సన్నివేశం. జీవితాంతం కష్టసుఖాలలో మాత్రమే కాక కర్తవ్యనిర్వహణలో తోడు ఉంటానన్న మాట నిలబెట్టుకున్న సీత మానవుల స్నేహధర్మానికీ, జీవన సాహచర్యానికీ ఆదర్శకరమైన మార్గం చూపుతుంది. అరణ్యాలలో ఉన్న కష్టాలను వివరిస్తూ రాముడు వారించినప్పుడు కూడా ఏమాత్రం వెరవదు. రాణివాసపు సుఖాల కోసం తన ప్రాథమిక ధర్మాన్నిమరువదు. ఆ సమయంలో రాముడు ఎదురుగా ఉన్న లక్ష్మణునితో సీతను నువ్వైనా ఆపమంటూ కోరతాడు. ఆ సమయంలో లక్ష్మణుడు పలికిన పలుకులు-
‘అన్నా, మెచ్చౕఁదగినపట్టున నీమెను నివారింపుమనుచుంటివి. నివారింప నేనుత్సహింపను. ఏలన- తారక వెన్నడించును సుధాకరు రాహువు మ్రింగునప్పుడున్, భూరుహముర్విబ్రుంగ వెసబ్రుంగును దీవయు, నేన్గు ఱొంపిలోఁ గూరుకొనన్ గరేణువును గూర్కొను, నీమె చరించు ధర్మమా తీరున నిన్ను వెన్కొని, సతీమణి భర్తృసనాథయే కదా! (భాస ప్రణీతమైన ప్రతిమ- వేటూరి ప్రభాకరశాస్త్రి తెనుగుసేత) అంటాడు. ప్రకృతిని గమనించడం, అందులో ఉన్న ఉత్తమ విషయాలను అనుకరించడం మానవ నైజం. ఆవిధంగా గ్రహణం పట్టినపుడు చుక్కలు కూడా చంద్రుణ్ణి అనుసరిస్తాయని, తనతోడు అయిన పెనుమాను భూమిలో కృంగినపుడు దానిని చుట్టిఉన్న తీగ కూడా అనుసరిస్తుందని, ఏనుగు ఊబిలో కూరుకొని పోగా ఆడఏనుగు అనుసరిస్తుందని, ఈమె కూడ నీతో వస్తాననడం, కష్టాలకు వెఱచి తోడు వీడకపోవడం ఆమె యొక్క ఉన్నత వ్యక్తిత్వానికి నిదర్శనమని చెప్తాడు.
౨.సంప్రదాయం నందితిమ్మన రచించిన పారిజాతాపహరణంలో శ్రీకృష్ణుని ఇంటికి నారదమునీంద్రుడు అతిథిగా విచ్చేసిన సన్నివేశం. అతిథులను సిరిగలవారు తమ గొప్పలు చూపకుండాను, నిరుపేదలైనా తమకు చేతనైనంతలోనూ వినయంతో ఆదరించే గొప్ప అలవాటు ఇక్కడి వారికి ఉండేది. ఇప్పుడూ ఉంది. ఈ అలవాట్లను అలసత్వంతో వదిలేయకుండా రాబోవు తరాలు కొనసాగించేలా చేయడం మంచిలక్షణం. ఇటువంటి పద్యాలూ సన్నివేశాలూ ఎన్నో రచనలలో మనకు కనిపిస్తాయి. ఇది మన సమాజానికే వన్నె తెచ్చే ఒక సంస్కారవంతమైన అలవాటు. వచ్చిన మునిపతి కెదురుగ వచ్చి నమస్కృతులొనర్చి వనితయుఁ దానుం బొచ్చెంబు లేని భక్తి వి యచ్చరరిపుభేది సలిపె నాతిథ్యంబున్. (పారిజాతాపహరణం- ప్రథమాశ్వాసము-45) నారదుడు వచ్చినపుడు భార్యాభర్తలు స్వయంగా అతనికెదురేగి నమస్కరించారు. కొఱత(ఒచ్చెము)యే లేని భక్తితో సురవైరిభేది అయిన శ్రీకృష్ణుడు ఆతిథ్యమిచ్చాడు. అంతేకానీ అతిథి తుమ్ కబ్ జావోగే అనేది మనం అనుసరించవలసినది కాదు.
౩. నియమపాలన శ్రీనాథుని హరవిలాసం లో ప్రస్తావించబడ్డ భక్త సిరియాళుడు. అతని తండ్రి చిఱుతొండడు ప్రతిరోజూ తన పూజలన్నీ పూర్తయినాక అతిథికి భోజనం పెట్టి మాత్రమే తాను తినే కఠోరనియమం ఉన్నవాడు. అతని కుటుంబం కూడా ఈ నియమాన్ని మనస్ఫూర్తిగా అమలు జరిపేది. వీథికై యేగి వత్తునా వేగ వేగ నేఁడు మాత్రము కొందరు నియమపరులు పాద సరసిజ యుగళ ప్రసాదమాత్ర మబ్బెదరు గాక మన భాగ్యమల్పమగునె? (హరవిలాసం –ద్వితీయాశ్వాసం- 42) అని తన భార్య తిఱువెంగనాంచి తో సంప్రదించి మరీ వెళతాడు. ఏ పనిమీదో , ప్రయాణంలోనో ఉన్న అతిథులెవరైనా, లేదా తమ ఊరివారైనా భోజనం ఏర్పాటు లేక ఆకలితో ఉన్నవారికి ఆదరంతో అన్నం పెట్టి మరీ తాను తినే అలవాటున్నగృహస్థులు వాళ్ళు. ఆ రోజెందుకో ఎవరూ కనిపించలేదు. పోనీలెమ్మనే అలసత్వం ఏమాత్రం చూపించక ‘అలా వీథి చివరివరకూ వెళ్ళి చూసివస్తాను, ఎవరైనా ఉండవచ్చును. ఆ దేవదేవునికి పెట్టిన నైవేద్యమయిన ఈ ఆహారాన్ని తీసుకొనే అదృష్టవంతులు, నియమపరులు ఉండవచ్చు. మన భాగ్యం కొద్దీ దొరకవచ్చును. వెళ్ళి తీసుకువస్తానంటూ భార్యతో మాట్లాడి వెళుతున్న సన్నివేశమిది. అతిథులు వచ్చినపుడు ఆదరించడం ఇప్పుడూ కనిపిస్తూనే ఉంది కానీ ఆనాడు అతిథికి భోజనం పెట్టకుండా తినడమే తప్పని ఆలోచించేవారు, ఆచరించేవారని కూడా తెలుస్తుంది. తనకొక్కటే, లేదా తన కుటుంబానికొక్కటే వండుకొని తినడం అనే అలవాటు కాకుండా ఇంకొకరికి పెట్టి తినాలనే నియమం పెట్టుకున్న వారెందరో.. మనకు గతకాలపు సంస్కారపు వైభవానికి గుర్తుగా సాహిత్యంలో కనిపిస్తారు. దీనికి ధనంతో పనిలేదు.మనం తింటున్నది ఇంకొకరితో కూడా పంచుకోవాలనే నియమం ఉన్నతమైన సంస్కారం.
౪. శుభ్రత-స్వస్థత ఏనాడైనా శరీర ఆరోగ్యం కాపాడుకోవడానికి ఏమేం చెయాల్నో ఒక తరం మరొక తరానికి నేర్పిస్తూనే వస్తోంది. స్వచ్ఛమైన నీరు మాత్రమే ఆరోగ్యానికి మంచిదని తెలుసుకోవడం ఆ విధంగా శుభ్రపఱచిన నీటినే తాగడం అనేది మొదట్నించీ ఉన్న విషయం. ఈ నాటి వలె పెద్ద గంగాళాలను ఊరికొకటి, రెండు పెట్టి అందులో నీరు నిలువ ఉంచి ఏ మాత్రం గాలి, వెల్తురు చేరే అవకాశం లేని పంపులద్వారా సరఫరా కాకుండా, ఎప్పటికప్పుడు పాతనీరు పోయి కొత్త నీరు ప్రవహించే నదులు, ప్రతిరోజూ ఊట ఊరే బావుల్లోనూ నీళ్ళు తెచ్చుకొని వాడేవారు. కానీ గాలి వెలుతురుతో పాటు వచ్చే మట్టి మొదలైన వాటిని శుభ్రం చేసుకోవడానికి ఇందుప(చిల్ల) గింజల వాడకం విరివిగా ఉండేదని మనకీ పద్యం ద్వారా తెలుస్తుంది. తెనాలి రామకృష్ణుని పాండురంగమాహాత్మ్యములోని శరదృతువు వర్ణన సన్నివేశం. కలకనీరెంతయు గతకల్మషముఁ జేసెఁ గతకఫలమురీతిఁ గలశసూతి….. …………………… (పాండురంగమాహాత్మ్యము-చతుర్థాశ్వాసము-37) ఇందులో కలక నీటిలో ఉన్న కల్మషాలు పోయేలా చేసే ఇందుప(కతక)గింజ వలె అగస్త్యనక్షత్రము ఉదయించిందనే వర్ణన ఉంది. శరదృతువు వర్షఋతువు తర్వాత వస్తుంది. వర్షాల వలన నదుల్లో చేరిన మట్టి వంటివన్నీ శరదృతువులో అడుగుకు చేరి నదుల నీరు తేట గా అవుతుంది. శరదృతువులో అగస్త్య నక్షత్రం ఉదయించడం వల్లనే అది ఒక ఇందుపగింజ అయినట్టు, దానివల్లనే నీరు తేటగా మారినట్టు కవి వర్ణన.
౫. వైవిధ్యత, శాస్త్రీయత తో కూడిన కళావికాసం. ఇక్కడి సమాజంలో వికసించిన కళలన్నిటికీ శాస్త్రీయమైన, వైవిధ్యతతో కూడుకున్న, సమాజానికి అద్దం పట్టే విధంగా ఉన్న వికాసం జరిగింది. ప్రతి కళా వికసించడంలోనూ లేదా వికసించిన క్రమాన్ని భావితరాలకు అందించడం లోనూ సాహిత్యం పాత్ర మరువలేనిది. కాబట్టి అనేకానేక కళలలో ప్రస్తుతానికి సాహిత్యం గురించే చూద్దాం. కావ్యేషు నాటకం రమ్యం అనే మాట చాలా ప్రసిద్ధమైనదే. కాబట్టి కావ్య వస్తువును పండితులు, పామరులు కూడా చక్కగా ఆస్వాదించగలిగే అవకాశం ఉన్న నాటకం అందరికీ ఇష్టమైనది. ఈకాలంలోని సినిమా కూడా నాటకంకోవలోకే చేర్చవచ్చు. శ్రవ్యము, దృశ్యము అని రెండు రకాలు కావ్యవస్తువులు. ఇవి వస్తు, నాయక, రస భేదములను బట్టి విధ విధములుగా విభజింపబడినవి. నాటకంలో ఇవన్నిటి సమగ్రత కు అవకాశం ఎక్కువ ఉంటుంది కాబట్టి అదే సర్వోత్తమమైనదని మాట. ఇందులోని వస్తువు అధికారికము, ప్రాసంగికము అని రెండు విధాలు. ప్రధాన పాత్రలకు సంబంధించినది అధికారికము, కథాగమనమునకు తోడ్పడినా, ప్రధానపాత్రలకు సంబంధము లేని కథాంశము ప్రాసంగికము.
ప్రఖ్యాతమితిహాసాద్యైరుత్పాద్యం కవి కల్పితం (ధనంజయుని దశరూపకం-౧-౧౫)
ఇతిహాస ప్రసిద్ధమైన కథ ప్రఖ్యాతము, కవి ప్రతిభా కల్పితము ఉత్పాద్యము, ఈ రెండింటి కలయిక మిశ్రమము. వీటిలో దివ్యము(దేవుళ్ళకు సంబంధించినది), మర్త్యము(మానవులకు సంబంధించినది), దివ్యాదివ్యము(మిశ్రమము) ఉండవచ్చును.
ఇంకా వీటిలో అనేక ప్రభేదాలున్నాయి.
శ్రోత లేదా ప్రేక్షకుని అలౌకికానందమునకు రసమని పేరు. నవరసములలో శృంగార హాస్యములు, వీరాద్భుతములు, భీభత్స భయానకములు , రౌద్రకరుణములు మైత్రితో కూడుకున్నవి. వీటిలో ఒకటి అంగిరసముగా (ముఖ్యమైనది)గా , ఒకటి అంగరసముగా (గౌణమైనది)గా పోషింపబడవచ్చును.
( కావ్యభేదాలు, ప్రభేదాలు స్వప్నవాసవదత్తం పుస్తకంలో ప్రస్తావన నుండి)
అంతేకాదు మన సామెతల్లోనూ మన అలవాట్లు, అభిరుచులు వ్యక్తమౌతాయి. శీర్షికలో సామెత చూడండి. గారెలు తీపి, కారం రెండు రకాలూ ఆయా ప్రాంతాల్లో ఉంటాయి. వేడి గారెలు తలచుకుంటూనే నోరూరకుండా ఉండదు. ఈ విధమైన మన రుచులప్రస్తావన ఈ సామెతలో ఉంది. గోరంత దీపం కొండంత వెలుగు , ఈ లోకోక్తిలో మనిషిని బ్రదికించే ఆశావాదము, నిరాశలో నిర్వేదం పొందకుండా ఉండేందుకు ప్రోత్సాహము కనిపిస్తాయి. పోరు నష్టం, పొందు లాభం ఈ లోకోక్తిలో కలసిఉండవలసిన కారణం వ్యక్తమౌతుంది. తాడెక్కే వాడికి తలదన్నే వాడుంటాడు. ఈ సామెతలో గర్వం పనికిరాదని, మనమెన్ని సాధించినా , అంతకు మించి సాధించేవారూ ఉంటారని, ఉండాలని చెప్తుంది.
_____________________ __________________________
రచన : ప్రియ నాయుడు

దుర్భర దారిద్రము మిగిల్చిన అనాధ బూడిద బ్రతుకులు మీవి
చిక్కని చీకటి దుప్పటి కప్పిన అంధకార జీవితాలు మీవి
భయంకర బాధల శోకం తరిమి తరిమి కొడుతుంటే
బక్కచిక్కిన భీబత్స బాల్యపు భయంకర బతుకులు మీవి
చితి మంటల సాక్షిగా చితికిన బాల్యపు అరణ్య రోదన మీది
గాండ్రించి ఊసిన కామవాంచలు చిమ్మిన ఊపిరిలు మీవి
కొవ్వు పట్టి సందుల గొందుల పందుల వలే నేల దొర్లిన
క్షణిక కామ కోరికల.కండకావరాల కార్చిన వ్యర్ధాలు మీరు
సిగ్గు ఎగ్గు లజ్జ కనికరం లేని ఈ కుళ్ళి పోయిన వ్యవస్థలో
దిక్కులేని బతక తెలియని బిచ్చగాళ్ళ దుర్బర గుర్తులు మీవి
ఎంత ఎక్కు పెట్టి ఎలుగెత్తి గొంతెత్తి గగ్గోలు పెట్టి గీపెట్టినా
మీకు పట్టిన ఈ దయనీయ జీవితాలకు విముక్తి లేదు
భగ భగ మండే అగ్ని కణాల సాక్షిగా బుగ్గి పాలైన
మీ బాల్యానికి ..కరుడు కట్టిన జీవితాలకు విముక్తి లేదు
మీరే పడే పసితనపు బాధలకు వర్ణన కుదిరే అక్షరాలు లేవు
ఎన్నాళ్ళు భరిస్తారు ఆ మౌనఘోషను ,ఈ వల్లకాడు బ్రతుకులను
ఉపేక్షించకండి శపించండి ధూషించండి.గొంతెత్తి అరవండి
ఎవరు ఇందుకు కారణాలు ఎందుకు మాకు ఈ రోదనలు
వంటరి మా బ్రతుకులు ఎడారిలో మిగిలిన పూల మొక్కలు
మాకు ఎందుకు ఈ ఆకలి సంకెళ్ళు ఈ బ్రతుకుల తిప్పలు
అని నిగ్గదీసి అరవండి ..ఈ సమాజపు కళ్ళు తెరిపించండి
ఎందరో వొస్తారు ఎదో చేస్తామంటారు ..వొచ్చి వోదార్చి పోతారు
మా దైన్యాన్ని చూసి దేవునికే ,గుండె దిగ జారి పోతోంది
లేవుగా అందరి బాలల మాదిరి మాకు ఆనందక్షణాలు
బ్రతుకు విలువ పోగొట్టుకొన్న పూజకు నోచని పువ్వులు
మా దీన గాధలు దొరుకుతాయి ప్రతి సందులలో గొందులలో
మాకు ప్రసాదించిన ఇలాంటి జీవితాలకు సిగ్గుతో తలవంచండి
మా ధైర్యానికి ఈ సమాజమే తలదించాలి మాకు సలాము కొట్టాలి
మాకు లేవు బాలల దినోత్సవాలు పండగలు కేరింతల చప్పట్లు
మురిగిపోయిన పాడు జీవితాలు,స్వార్ధానికి మిగిలిన వ్యర్ధగుర్తులు
ఈ సమాజం మాకు పూసిన బూడిద బతుకులు చిదిమిన జీవితాలు
ఎప్పటికి మారెను మా తలరాతల ఎప్పుడు వెలుగును నవ్వుల దీపాలు
రచన: గవిడి శ్రీనివాస్ 
నీ చిరునవ్వు  పవనమే
కష్టాల కడలి నుంచీ
చేతులిచ్చీ ఎత్తుకుని
మలయమారుతం  వైపు
నన్ను లాక్కుపోతుంది .
నీ చూపుల దీవెనే
ఊహలకు రెక్కలిచ్చి
భావ సోయగాల మధ్య
బందీని చేసింది.
దొండ పండులా
మెరిసే నీ పెదవుల్ని
చిలకలా కోరకడానికి
ఉరికి నపుడల్లా
మంచు వర్షం
నా గుండెల్లో
కురుస్తూనే  వుంది .
నీ పాద పద్మాల్ని
చుంబించి నపుడల్లా
వెన్నెల సెలయేళ్ళు
నాపై జాలువారుతున్నాయి.
ఊపిరి సలపని
నీ బిగి కౌగిట
నలిగిన నాల్గు క్షణాలు
స్వర్గపు దారుల్లో
పూల పరిమళాలు
వీస్తూనే వున్నాయి.
నీ చూపుల దీవేనలో
నీ మనసు గెలిచిన సమయాన
అమృత ఫలాలు
ముద్దులాడుతూనే  వున్నాయి.
====================
