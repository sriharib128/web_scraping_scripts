సేకరణ, రచన: డా. శ్రీసత్య గౌతమి

మహారాష్ట్ర, రాయ్ గడ్ జిల్లాలో హరిహరేశ్వర్ అనే చిన్న ఊరు నాలుగు కొండల మధ్య చిక్కుకున్నట్లుగా వుంది. ఈ ఊరిచుట్టూ ఈ నాలుగు కొండలే కాకుండా ఆ కొండల మధ్యలో ప్రవహిస్తూ ఆ ఊరిచుట్టూ అరేబియా సముద్రం అల్లుకొని వుంటుంది. అందువల్ల హరిహరేశ్వర్ చుట్టూ అందమైన సముద్ర తీరాలతో చల్లని గాలులతో వచ్చిన సంధర్శకులని అలరిస్తూ వుంటుంది. నిజానికదొక దీవి. మరి ఆ చుట్టూ విస్తరించుకొని వున్న ఆ నాలుగు కొండల పేర్లేమిటో తెలుసా? అవి హరిహరేశ్వర్, హర్షినాచల్, బ్రహ్మాద్రి మరియు పుష్పాద్రి. హెలికాప్టర్ పైనుండి గనుక చూస్తే ఈ దీవి అందాలు కళ్ళార్పలేనివి. గుండ్రంగా నాలుగు కొండలు, మధ్యలో హరిహరేశ్వర టౌన్, ఈ రెండింటినీ చుట్టూరా చుట్టుకొని అరేబియా మహాసముద్రం. అంతటితో అయిపోయిందా? ఇక్కడ మరో అందముంది. సావిత్రీ నది ఈ టౌన్ గుండా ప్రవహిస్తూ అరేబియా సముద్రం లో సంగమిస్తుంది. దీనికి ఉత్తర దిక్కున హరిహరేశ్వర్ కొండపై అదే పేరుతో హరిహరేశ్వరుని గుడి వుంది. సాక్ష్యాత్తు ఆ పరమశివుడే వెలిసినది. ఆ కొండ చుట్టూ వున్న సముద్రతీరపు రాళ్ళపై విష్ణు పాదాలతో విలసిల్లుతుంది. ఈ తీరంలో దర్శించడానికి ఈ రెండే వున్నాయి. ఈ తీరం మిగితా తీరాలకు విభిన్నమైనది. మిగితా తీరాలలో ప్రజా సంచారమెక్కువ, పిల్లలు, పెద్దవారు కూడా సముద్ర నీటిలోకి వెళ్ళవచ్చు. ఆయా తీరాలలో సముద్రపు ఆటు పోటులు కూడా తక్కువ. హరిహరేశ్వరులు వెలిసిన చోట విపరీతమైన సముద్రపుహోరుతో, వాయువేగంతో, ఎప్పుడూ పెద్ద పెద్ద అలల ఝాంకారాలతో తీరం అలసట లేకుండా విలసిల్లుతూనే వుంటుంది. అక్కడి స్థానిక ప్రజలు చెప్పిన దాని ప్రకారం ఈ తీరము ఆకస్మిక మార్పులకి లోనవుతుంటుందనీ.. హటాత్తుగా పెద్ద పద్ద అలలు ఉవ్వెత్తున లేచి పడుతుంటాయని, బలమైన గాలులు వీస్తుంటాయనీ… ఆ యా సమయాల్లో దగ్గరకి వెళ్ళకూడదని. అలా సాహసించి వెళ్ళినవాళ్ళు మళ్ళీ తిరిగిరాలేదని, సముద్రం లోపలికి లాగివేయబడ్డారని చెప్పారు. వీటన్నిటి కారణం వల్ల, పై పెచ్చు ఇక్కడ కూర్చోవడానికి సముద్రపు ఇసుక కనబడదు. కేవలం కొండ పైన శివుని నివాసం, క్రింద సముద్రం ఆ కొండని ఇరవైన్నాలుగు గంటలు కొట్టుకుంటూ, ఒరుసుకుంటూ సముద్రపు అలలు ఆ కొండలోని ఒకభాగంగా చదునైన, సమతలం మీద విష్ణు పాదాలు, అంతే. అందువల్ల ఈ ప్రాంతాన్ని “దేవ్ ఘర్ (house of God)” అని పిలుస్తారు. అంతేకాదు దీనికి “దక్షిణకాశి” అని కూడా మరొక పేరు. అక్కడ జనసంచారం కూడా చాలా తక్కువ. వీటి విషయాల్ని మరిన్ని చర్చిస్తాను మీతో.
2012 వ సంవత్సరం లో దీపావళి శెలవులకి పూనే లో నివసిస్తున్న స్నేహితులదగ్గిరకి వెళ్ళాము. అక్కడినుండి ఈ దేవ్ ఘర్ కేవలం 175 కిలోమీటర్లే. ఈ అందమైన ప్రదేశాన్ని చూసి, హరిహరుల ఆశీర్వాదాల్ని తీసుకోవడానికి అందరమూ ఒక టాటా సుమో మాట్లాడుకొని బయలుదేరాము. బండి డ్రైవర్ కూడా యువకుడు కావడం తో టైం అంతా చక్కటి జోక్స్ తో గడిచిపోయింది. ప్రకృతే దేవుడు అని అమ్మావాళ్ళు ఏదో మాటల సంధర్భాల్లో మాట్లాడుకునేటప్పుడు, ఏవిటోలే కనబడిన ప్రతి రాయినీ, చెట్టునీ దైవికం గా భావించి పూజించే సంస్కృతి కదా అలా మాట్లాడుతున్నారు అనుకునేదాన్ని. కానీ అమెరికా లో చాలా కాలం వుండి భారత్ వెళ్ళిపోయాక ఈ అద్భుతమైన ప్రకృతి మరియు హరిహరుల నిలయం చూశాక ఈ ప్రకృతి అంతా దేవుడుంటాడు, కేవలం గుళ్ళోనే కాదు అనుకున్నాను. అంతేకాదు… తన ప్రశాంతతకు భంగం కలుగకుండా వుండాలనేమో అన్ని తీరాల్ని మనుష్యుల కొదిలేసి, తాను వున్నచోట మాత్రం ఆకస్మిక వాతావరణ మార్పులు, సముద్రపు హోరు, బలమైన గాలులు పెట్టుకున్నారేమో అని కూడా అనిపించింది :). అయినా నేను ఆగలేదు నీళ్ళలో దిగాలనే ఆత్రం తో సంసిద్ధురాలినయ్యాను గాని నాతోటి వారు వద్దని వారించడం తో వారికోసం ఆగక తప్పలేదు. కానీ మేము వెళ్ళినప్పుడు ఆకస్మిక మార్పులు ఏమీ జరగలేదు. ఎప్పుడూ వుండే ఆ చోటుకి ప్రత్యేకమైన వాతావరణమే తప్పా.
తీరాలన్నీ ప్రశాంతం గా వున్నాయి. మొదట సందర్శించినది దేవేఘర్ బీచ్. బీచ్ ఇసుక తెల్లగా, మెత్తగా వున్నప్పటికీ అలలనుండి కొట్టికొచ్చిన చిన్న చిన్న రాళ్ళు ఆ ఇసుకలో ఎక్కువభాగం కలిసి వుండడం వల్ల నడవడానికి కొంచెం ఇబ్బంది కలిగిందని చెప్పుకోవచ్చు. దివేఘర్ బీచ్ కిడ్స్ ఫ్రెండ్లీ. నీట్లో దిగాక పెద్దలోతులేదు, సామాన్యమైన అలలు. కాలపోతే అలవచ్చిన ప్రతిసారీ జీవించే వున్న చిన్న చిన్న స్నైయిల్స్ లాంటి సముద్ర జీవాలు మరియు చిన్న చిన్న రాళ్ళు ఒడ్డుకి కొట్టుకొస్తున్నాయి. అలతో పాటు ఇవన్నీ శరీరానికి తగిలిన ప్రతిసారీ చర్మం గాయపడడం జరిగింది. ఆ తీరామంతా చాలా దూరముంటుంది ఉత్తరం నుండి దక్షిణం వరకూ వెళ్ళవచ్చు, దగ్గిర దగ్గిర 25 కిలోమీటర్లు పొడవు. ఆ పొడవంతా నడవడానికి ముఖ్యం గా రాళ్ళవల్ల ఇబ్బంది కనుక జట్కాబండిలో వెళ్ళవచ్చు. దక్షిణాన వున్న బీచ్ ను శివవర్ధన్ బీచ్ అంటారు.
పిల్లలతో సమయాన్ని దేవేఘర్ బీచ్ లోనే గడిపి ముఖ్యం గా అక్కడి సూర్యాస్తమయం చూడ చక్కగా వుంటుందంటే ఆ సమయం కోసం ఎదురుచూస్తూ కూర్చున్నాం. ఆ అందమైన సూర్యాస్తమయాన్ని కెమేరాల్లో బంధించాలనే తపన ఒకటి. స్థానికులు కూడా ఆ రోజు సూర్యాస్తమయాన్ని చూసి, రెండవరోజున అక్కడినుండి 35 క్.మీ. దూరంలో వున్న కొండకి దేవుణ్ణి చూడడానికి వెళ్ళమని సలహా ఇచ్చారు. ఆ ప్రకారమే ఆగి అందమైన సూర్యాస్తమయాన్ని చూసాం. ఇలా అమెరికాలో శాండియాగో సూర్యాస్తమయానికి కూడా మంచి పేరుంది, ఎందుకంటే ఆ ప్లేసునుండి సూర్యాస్తమయాన్ని చాలా దగ్గిరగా చూడొచ్చని. మేము సముద్రంపైన కట్టిన కాటేజ్ నుండి సూర్యాస్తమయాన్ని చూశాం శాండియాగో లో వున్నప్పుడు. దానితర్వాత చాలా కాలానికి మళ్ళీ ఇదిగో భారత్ లో దివే ఘర్ బీచ్. కాకపోతే ఇది అరేబియా మహా సముద్రతీరం, శాండియాగో సూర్యాస్తమయం పసిఫిక్ మహా సముద్రతీరం 🙂 .

ఆ తర్వాత రాత్రి బస చెయ్యడానికి అనువైన ప్రదేశాల్ని వెతకడం మొదలుపెట్టాం. ఎక్కడ చూసినా హోటల్సు, భోజనశాలలు. మమ్మల్నాకర్షించినది మాత్రం ఫ్యామిలీ కాటేజ్. ఇది ఒక కంప్లీట్ ఇల్లు, ఒక పొడవాటి పెద్ద గది అన్ని సౌకర్యాలతో పరిశుభ్రం గా వుంది, కానీ వంటిల్లుమాత్రం లేదు. చుట్టూ భోజనశాలలు వున్నాయి కాబట్టి, భోంచేసి ఇక్కడకొచ్చేశాం. ఒక రాత్రికి వెయ్యి రూపాయలు చార్జ్ చేశారు. ప్రొద్దునే లేవగానే ఎండిపోయిన పిల్లలు, కంపలు తెచ్చి మేమే పొయ్యి వెలిగించి వేడినీళ్ళు కాగబెట్టుకున్నాము, భలేని అనుభవం. చక్కటి పూలమొక్కలతో నిండిన పెరడు, అక్కడ పొయ్యి, శ్రమదానం చేసి కాగబెట్టుకున్న వేడినీళ్ళు!! మేము స్నానాలు చేసేలోపల, మా బ్యాచ్ లో కొంతమంది ప్రొద్దున్నే మళ్ళీ తీరానికి వెళ్ళిపోయి సూర్యోదయాన్ని చూసొచ్చేశారు, నేను అది మిస్ అయ్యాను. అందరం చక చకా తయారయ్యి, ఫలహారాలు చేసేసి.. కొండకి బయలుదేరాం.
వావ్… 35 కి.మీ. పొడవు ఘాట్ రోడ్డు కొండ పైకి. సుమో మెల్లగా పైకెళ్ళుతున్నది. కేవలం మా బండి పట్టేంత తారురోడ్డు, అట్నుంచి వచ్చే బండి తారురోడ్డు నుండి ఎడమప్రక్కకి మట్టిలోకి తీసుకోవలసిందే. అలాగే మా బండి అయినా, ఎదురొచ్చే బండికి దారివ్వాలంటే. షార్ప్ టర్నింగ్స్ కూడావున్నాయి, పైఅనంతా కొండ చరియ. మధ్యలో ఏవో టోడ్స్ బండికి అడ్డంగా పరిగెడుతున్నాయి. వాటివల్ల ఏమి జరుగుతాదో అని ఒక భయం. ఎలాగయితే ఏం..ఒక అడ్వెంచరస్ మెట్టు ఎక్కేశాం, విష్ణుపద్ ముందు చేరుకున్నాం. ఈ క్రింది ఫొటోలు చూశారా?
ఈ కొండక్రింద బీచ్ అంతా పెద్ద పెద్ద రాళ్ళ గుట్టలు, కొండలు వుంటాయి, ఈ బీచ్ పేరు హరిహరేశ్వర్ బీచ్. ఇది రాకీ బీచ్.

నేను నిలబడిన చోటు నుండి లెక్కవేసుకుంటే 140 మెట్లు క్రిందకు ఆ రెండు కొండల మధ్య. అవన్నీ దిగివెళ్ళితే క్రింద చదునైన కొండ గుట్టల మీద దర్శనమిస్తాయి విష్ణుపాదాలు. నేను నిలబడ్డ చోట కనిపిస్తున్న ఆ రెండు కొండలు ఇలా చీలి నట్లు వుంది కదా? అది భీముడు తన గధతో కొట్టి ఆ కొండను రెండు గా చీల్చినట్లుగా చెప్తున్నారు. ఆ మెట్లు ఆనాడు లేవనీ, అదంతా సముద్రమే వున్నప్పుడు విష్ణు మొదలైన దేవతలు సముద్రుడ్ని వెనక్కి పంపించారుట. అలా పంపించినప్పుడే సముద్రుడు వెనక్కి వెళ్ళి ఆ చదునైన గుట్టని వదిలాడుట. అప్పుడు శివ, విష్ణు ఇంకా ఎంతో మంది దేవతల సంక్షం లో ఆ చునైన గుట్ట మీద భీముడు పితృసంస్కరణలు చేశాడని అక్కడ స్థల పురాణం చెప్పబడింది. అక్కడ నేను చూసిన విష్ణుపాదమే ఇది. ఈ ఆకారం లో కొన్ని వున్నాయి, మరో పాదాకారంలో మరి కొన్ని వున్నాయి, అవి కూడా దేవతలది, భీమునిపాదాలతో సహా అని చెప్పుకొంటున్నారు. క్రింద చూపబడిన ఫొటో విష్ణుపాదం ముద్ర.

అక్కడనే మరొక చెప్పుకోదగ్గ స్థలం వుంది- గాయత్రీ పాండ్. భీముడు ఆ కొండను చీల్చకమునుపు కొండకివతల దూరంలో గాయత్రీ పాండ్ వుండేదిట. అది చాలా మహిమ కలిగి వుండేదిట. ఆ పాండ్ ఇప్ప టికి ఎన్నో రూపాంతరాలు జరిగి, ఎలాగో ఆ కొండలోకి చొచ్చుకొని పొయి ఒక చిన్న గుంత, అందులో గుక్కెడు నీళ్ళగా మిగిలిపోయిందిట. అందరూ ఆ కొండ లోపలికి వంగి దాన్ని దర్శిస్తున్నారు. దాని దర్శన భాగ్యం కూడా మాకు కలిగింది. ఇదిగో ఆ గాయత్రీ పాండ్ ను ఈ క్రింది ఫొటోలో చూడండి.

ఆ తర్వాత కొండపైకి మెట్ల ద్వారా ఎక్కి గుడిలో ప్రవేశించాము. ఈ మెట్లు, ఒక ఆలయప్రాకారమంతా పల్లవ రాజులు కట్టించారని చెప్పారు. ఇప్పుడా మెట్లు, అక్కడున్న శిల్పకళ కూడా శిధిలమయిపోతున్నాయి. మెట్లెక్కి లోపల ప్రవేశించగానే ఇదిగో ఇలా వుంది. ప్రాంగణం చూడగానే ఒక కాటేజ్ లాగే వుంది.

ఎత్తు అరుగుల ఇల్లు, దానికి బ్లోలెడాన్ని స్థంబాలు, పలుద్వారాలు వున్నాయి. ఒక్కొక్క ద్వారం దగ్గిర ఒక్కొక్క బోర్డు ఆయా దేవతామూర్తుల పేర్లను వ్రాసేసారు. అది చదువుకొని, ఆయా ద్వారాలగుండా ప్రవేశించి వారిని దర్శించి భక్తులు వెళ్తున్నారు. తీరా మేము లోపలికి అడుగుపెట్టేసరికి తెలిసిందేమిటంటే ద్వారాలు వేరు వేరేగా వున్నా.. దేవుళ్ళందరూ ఒకటే హాల్ లో వున్నారు. లోపలికి అడుగు పెట్టేసరికి చాలా నిరాడంబరంగా వుంది. మొదట కాలభైరవ విగ్రహం దగ్గర కొచ్చాము, నమస్కరించాము. ఆపై వినాయకుడు, నంది ఇలా మరికొన్ని విగ్రహాలని దర్శించి.. చివరిగా శివలింగాన్ని దర్శించాము. ఈ లింగం భూమి కి సమానమైన లెవెల్లో చాలా పెద్ద లింగాకారంలో వున్నది, ఆ లింగాకారం పైనే రాగితో చేసిన నాగపడగ వుంది. కూర్చొని, కాసేపు ధ్యానించి ఆ హాల్లోంచి వచ్చేశాము.

ఆ తర్వాత బయటికి వచ్చి పరక్కనే వున్న హనుమంతుని విగ్రహాన్ని కూడా దర్శించి ఒక తిరురు ప్రయాణం పూనె కి బయలుదేరాము.

మార్గమధ్యంలో బోజనాలు చేసి, పూనెకు దగ్గిరగా వచ్చాక మతాబులు, చిచ్చుబుడ్లు కొనుక్కొని ఇంటికి వచ్చేశాము, ఎందుకంటే మరుసటిరోజే దీపావళి.
రచన: భువనచంద్ర
బోసుబాబు ప్రభ వెలిగిపోతోంది. కారణం గురుపూజా మహోత్సవం. సారా ప్రవాహానికి గురుపూజకి సంబంధం ఏమిటని ఎవరూ అడగరు. కడుపు నిండా సారా కావల్సినంత తిండి దొరికిందా లేదా అన్నదే ముఖ్యం. అందరూ శివస్వరూపులే… అంటే భోళా శంకరులే. పుష్పం పత్రం తోయం.. చాలు పాపం.
రోడ్డు మీద పోయే సామాన్య మానవుడ్ని పిలిచి “ఇదిగో మనిషి… యీ సంచీలో పది కోట్లు వున్నాయి. హాయిగా తీసుకెళ్ళి ఖర్చుబెట్టుకో అనండి. ఒట్టేసి చెబుతున్నా … ఒక్కడు కూడా తీసుకోడు. సరికదా లక్ష అనుమానాలు వాడి మెదడుని తొలుస్తాయి.
ఇది నిజమైన డబ్బా లేక దొంగ నోట్ల, ధర్మంగా సంపాదించినదా లేక దొంగ సొత్తా, ఇచ్చినవాడు టెర్రరిస్టా, పాకిస్తానీ వాడా లేక విప్లవకారుడా లేక మారువేషం వేసుకొచ్చిన ఎ.సి.బి. వాడా? ఇలా లక్షా తొంభై అనుమానాలు.
తేరగా వచ్చినా తినలేనంత అమాయకులు మధ్యతరగతి సామాన్య మానవులు. వాళ్ళకేం కావాలి? పేదవాడికి పూటగడిస్తే పండగ. కొంచెం పెద్దవాడికి అంటే లోయర్ మిడిల్ క్లాస్ వాడికి నెలంతా అప్పు చేయకపోతే పే….ద్ద… పండగ. అప్పర్ మిడిల్ క్లాస్ ఆశ ఎంత వరకు అంటే కూతురు పెళ్ళయి, కొడుక్కి మాంఛి బాంక్ జాబో , సాఫ్ట్ వేర్ ఉద్యోగమో వస్తే ‘చాలు ‘ అనుకునేంత.
బోసు బాబు గాల్లో తేలుతున్నాడు . కారణం గురువుగారు మెచ్చుకోవడం. “బోసు.. గొప్పగా ఎరేంజ్ చేశావు. ముఖ్యంగా శామ్యూల్ రెడ్డిని పడెయ్యడం. కాస్టు + రెలీజియన్ రెండు విధాలుగా ఓట్లు పడతాయి. టీచర్లని ముగ్గుల్లోకి దించి గురుపూజ జరిపించడం మహా గ్రేట్ . పిల్లకాయల మాటలు తల్లిదండ్రులు చచ్చినట్టు వింటారు. పిల్లలకి హీరోలు మరి గురువులేగా!! శభాష్… ఎలక్షన్ల దాకా జండా ఎగురుతూనే ఉండాలి ” అని భుజం తట్టి మరీ మెచ్చుకున్నాడు.
“థాంక్స్ గురూజీ ! ” అని వినయంగా పాదాలకి నమస్కారం పెట్టి బయట పడ్డాడు బోసు బాబు. అతని ముందున్నవి ప్రస్తుతం రెండు లక్ష్యాలు. ఒకటి ఎలక్షన్లో గెలవాలి. అదీ మామూలుగా కాదు… మంత్రి పదవికి ఎగబాకేటంత మెజారిటీతో. రెండోది శోభారాణి బి.ఎస్.సి. ప్రేమ పొందడమే కాక, పెళ్ళి చేసుకోవడం . చదువుకున్న పెళ్ళాం ” పది పదవుల పెట్టు ” అని పెద్దలు వూరకనే అనలేదుగా మరి.
ఎలక్షన్లకి టైం వుంది కనక రెండో లక్ష్యాన్ని మొదటకి లాక్కురావడం అన్ని విధాల శుభకరం. అయితే యీ విషయం గురువుగారికి చెప్పాలా వద్దా అనేది సమస్య. “చెప్పక పోయినా ఆయనకు తెలియంది ఏముంది? తెలుసు కనక చెప్పకపోయినా పర్వాలేదు. ” అని మనసు బోసుబాబుని బుజ్జగించింది. ఉత్సాహంగా బండెక్కాడు బోసు.
********************
“మల్లియలారా మాలికలారా.. మౌనముగా వున్నారా.. మా కథలే విన్నారా ” స్నానం చేసి ఫ్రెష్ గా కూనిరాగాలు మొదలెట్టాడు ఆనంద రావు.
“తమ్ముడు గారూ ! తలుపు తీస్తారా? ” చాలా తీయగా వినిపించింది మూడో యింటి వకుళమాల గొంతు.
“ఒక్క నిముషం ! ” క్షణం లో టవల్లోంచి లుంగీ బనీన్ల లోకి మారి తలుపు తీశాడు ఆనందరావు.
“అబ్బా! వేడి చల్లారిపోతాయేమో అని భయపడ్డాను.స్నానం చేశారు గనక వెంటనే తినేయండి. ! ” ప్లేటు మీద మూత తీసింది వకుళమాల.
పొగలు గక్కుతున్న ఐదు ఇడ్లీలు, ఉల్లిపాయ టమాటో పచ్చడి , కారప్పొడి, ఓ గిన్నె నిండా ఘుమఘుమలాడే సాంబారు.
“ఎందుకు అక్కయ్య గారు ఇవ్వన్నీ! ” మొహమాటంగా అన్నాడు ఆనంద రావు.
“ఏదో తమ్ముడు గారని ” నవ్వింది వకుళమాల. ఆవిడకు ఇద్దరు చెల్లెళ్లున్నారనీ వాళ్ళకింకా పెళ్ళికాలేదనీ ఆల్రెడీ ఆనంద రావుకి ఇన్ఫర్మేషన్ అందింది.
“మళ్ళీ సాంబారు కావాలన్నా, ఇంకా ఇడ్లీలు కావాలన్నా మొహమాట పడొద్దు! ” చిరునవ్వుతో అంది వకుళమాల.
“అబ్బే! అక్కయ్యగారి చెయ్యి పెద్దది. ఇదే చాలా ఎక్కువ. ” మర్యాదగా నవ్వి అన్నాడు ఆనంద రావు.
“అయితే వస్తాను ” బయటకు వెళ్ళింది వకుళమాల.
“అహా… ఏమి నా అదృష్టము, బ్రహ్మాండమైన ఉపాహారము లభించినదే ” అని నాటకీయంగా అనుకుంటూ కూర్చోగానే , పక్కింటావిడ “ఏమిటీ వకుళమాల వచ్చినట్టుందీ? ” అంటూ లోపలకి వచ్చింది. ఆవిడ చేతిలోనూ ఓ ప్లేటు ఉంది.
“వాళ్ళింట్లో ఇడ్లీ సాంబారు చేశారుట, ఇద్దామని వచ్చారు ” మొహమాటం గా నవ్వి అన్నాడు ఆనంద రావు.
“ఇడ్లీ చూస్తే కోమటి ఛాయమ్మ ఇడ్లీలా వున్నాయే!…. పోనీలే. ఏదో ఒకటి. వాటితో పాటు మా అమ్మాయి మాలతి స్వయంగా చెసిన యీ పెసరట్టు ఉప్మా కూడా తిని చూడు. సొంత కూతురు గురించి గొప్పలు చెప్పుకోకూడదు కానీ , ఉప్మా పెసరెట్టే కాదు, ఆ అల్లం పచ్చడి చేయడంలో దాన్ని మించినది యీ జిల్లాలోనే వుండదనుకో! అన్నిటికీ “?????” పెట్టీ మరీ చేస్తుంది. చెప్పడం ఎందుకూ, తింటే నీకే తెలుస్తుందిగా ! ” ప్లేటు మీద మూత తీసింది.
మూడు పెసరట్లు వున్నాయి. దండీగా అల్లం చెట్నీతో సహా. “బాబోయ్..నేనింత తినలేనండీ ” ఏడుపు మొహం పెట్టాడు ఆనంద రావు.
“ఎదిగే వయసు ఇప్పుడు తినకపోతే ఎప్పుడు తింటావూ? ఏమిటో బాబు, మా ఆయన బ్రతికున్న రోజుల్లో కనీసం డజను పెసరట్లు, గిన్నెడు ఉప్మాతో ఊదేసేవారు. ఏం మనుషులో ఏం నాజూకు తిండ్లో! ” సాగదీసింది పక్కింటావిడ.
“సరే లెండి.. మెల్లగా తింటాను. ” బుద్దిగా అన్నాడు ఆనంద రావు.
“అదీ.. అదీ… గుడ్ బాయ్ అంటే. సరేనే వెడతా. లేకపోతే వెధవ లోకం ఏది అంటగట్టినా అంటగడుతుంది. ” అని బయటకు వెళ్ళి అన్నది పక్కింటావిడ. అవాక్కై నిలబడి , ఓ క్షణం తరవాత ఫక్కుమని నవ్వాడు ఆనంద రావు. రెండు టిఫిన్ బాక్సు లాంటి గిన్నెలు బయటకు తీసి ఒకదానిలో రెండు ఉప్మా నింపిన పెసరట్లు, మరోదానిలో మూడు ఇడ్లీలూ పెట్టాడు.
“మరి ఈ చెట్నీ సాంబార్ల సంగతేటి? ” అని మనసు ప్రశ్న వెసింది.
“ఇంకో రెండు చిన్న డబ్బాలు వెతుకుదాము ” అని ఇడ్లి తుంచి కారప్పొడి నంజుకుంటూ అనుకున్నాడు ఆనంద రావు.
“లోపలకి రావచ్చా? ” స్వరం బయట నుండి వినపడింది. ఠక్కున లేచాడు ఆనంద రావు. అర్ధ రాత్రి గాఢ నిద్ర లోనుండి లేపినా గుర్తుపట్టగలడు ఆ స్వరాన్ని. అది మిసెస్ మాధవీ రావుది.
“అంత కన్నా ఆనందం యీ లోకం లో మరొకటి వుండదు. ” రెండడుగుల్లో తలుపు దగ్గర నిలబడ్డాడు. ఆనంద రావు నవ్వుతో మొహం వెలిగిపోతోంది.
“టిఫిన్ చేస్తున్నారనుకుంటాను, చేయండి.. నేను క్రింద కూర్చుంటాను. ” క్రింద కూర్చుంటూ అంది మాధవి.
ఇంటి ఓనరు యీ మధ్యనే లక్కీగా ఒక చిన్న టేబుల్, ఓ కుర్చీ ఇచ్చింది. కరెక్టుగా రెండ్రోజుల ముందే వాలు కుర్చీ కర్ర విరిగింది. ప్రస్తుతం ఉన్నది టేబులూ కుర్చీ చాపా దిండు మాత్రమే. సరే గిన్నెలు అవీ కొన్ని వున్నాయి. అది వేరే విషయం. ఎందుకంటే అవన్నీ వాళ్ళూ వీళ్ళు టిఫిన్లు పెట్టి ఇచ్చినవి. మళ్ళీ వాళ్ళు తీసుకెళ్ళేదాక ఇక్కడే పడుంటాయి. అయితే కడిగి శుభ్రంగా వుంచడం ఆనంద రావుకి అలవాటు.
“మీరూ టిఫిన్ చేద్దురుగానీ, నేనూ కింద కూర్చుంటా ” తన ప్లేట్ నీ ఇందాక ఇడ్లీ పెసరట్టు ఉప్మా సర్దిన డబ్బాల్నీ కింద పెట్టి అన్నాడు ఆనంద రావు. “అయ్యయ్యో ఇప్పుడిదేం వద్దు, అసలు టిఫిన్ పెద్దగా నేను తినను ” మొహమాట పడింది మాధవి.
“మాధవి గారు! యీ రెండు డబ్బాలు మీవే! వాటిల్లోనే ఇడ్లీలూ, పెసరట్టు ఉప్మలు మీకోసం పాక్ చేసి వుంచాను. నేను తినేసి మీకు తీసుకొద్దామని. ఇక్కడకే వచ్చారు కనక తినేస్తే ఓ పని అయిపోతుంది. మరో ప్లేట్ డబ్బాలోవి వడ్డించి స్పూన్లతో అల్లం చెట్నీ కారప్పొడి వడ్డిస్తూ అన్నాడు ఆనంద రావు.
“సరేలెండి…” పెసరట్టు ఒక ముక్క తుంచి ఉప్మాతో జత పెట్టి అల్లం చెట్నీ తో ముంచి నోట్లో పెట్టుకుంటూ అన్నది మాధవి. నిజానికి మాధవి ఆ రాత్రి కూడా భోజనం చేయలేదు. వొండుకునే ఓపికలేక.
“అబ్బా.. ఇడ్లీలు కూడా భలేగా వున్నాయండి… తెల్లగా.. మొత్తగా.. దూదిలాగా ” ఉల్లిపాయటమాట చెట్నీ తో ఇడ్లీని ఆస్వాదిస్తూ అన్నది.
“చూశారా? ఇదంతా నా వంట కాదు. పక్కింటావిడ పెసరట్టు ఉప్మ ప్లస్ మూడో యింటి వకుళమాల గారి ఇడ్లీ చెట్నీలు ” పకపక నవ్వాడు ఆనంద రావు.
“మీ పని బాగుందే ” కారప్పొడి నంజి అన్నది మాధవి.
“మరి? పెళ్ళికానీ బ్రహ్మచారులకి ఇట్లాంటి సదుపాయాలు వుంటాయని ఇక్కడకి కొచ్చాకే అర్ధమైంది. అయినా నిజం చెపితే మాధవిగారు , ఇలా వాళ్ళు యీ టిఫిన్లు అవీ తీసుకొచ్చి ఇవ్వడం నాకు చాలా ఇబ్బంది గానే ఉంటుంది అండీ, కానీ వద్దంటే వెంటనే వాళ్ళ ముఖంలో అదో బాధకనపడుతుంది. వాళ్ళ చెల్లెల్నో మరదల్నో ఇచ్చి చెయ్యాలని వాళ్ళ ఆశ. కానీ అసలు నాకేముందనీ? ” సడన్ గా మౌనంలోకి వెళ్ళిపోయాడు ఆనంద రావు.
“చూశారా? నన్ను తినమని బలవంతం పెట్టి మీరు సైలెంటైతే ఎలాగూ? పెళ్ళికానీ వాళ్లతో అందునా మంచివాళ్ళతో బంధుత్వం కలుపుకోవాలని ఎవరేనా ఆశపడతారు. అదేమీ తప్పు కాదు. అలాగనీ “మా ఇడ్లీలు నువ్వు తిన్నావు గనక మా పిల్లనే నువ్వు చేసుకోవాలి ” అని ఎవరూ మిమల్ని ఫోర్స్ పెట్టరు.ఇక ఉత్తనే తీసుకున్నాననే భావన కలిగితే , వాళ్ళ ఇళ్ళల్లో ఏదైనా ఫంక్షన్ జరిగినప్పుడు ఒక బహుమతి ఏదన్నా ఇచ్చి మీ మానసిక ఋణం తీర్చుకోండి. సరేనా? ఏదీ.. ఆ సాంబారు .. ముందు మీరు తీసుకొని తరవాత నాకు ఇవ్వండి! ” ఉత్సాహ పరచే ప్రయత్నం చేసింది మాధవి.
ఒంటరితనం ఆమెకు కొత్తేమీ కాదు. ఒంటరితనం ఎంత భయంకరమైనదో తెల్సు. అదీ ఒంటరితనం ఎంత సుఖవంతమైనదో కూడా అమెకు తెల్సు.
“అబ్బా… యీ సాంబారు వాసనకే నోరూరిపోతోంది. ఓ మాట చెప్పనా? ఇది తెలుగు వాళ్ళు పెట్టే సాంబారు కాదు. తమిళ్ నాడు.. ముఖ్యంగా మద్రాసు లో కొంత కాలం వుండి, నేర్చుకొని పెట్టిన సాంబారు. లేకపోతే ఇంత సువాసన రాదు! ” ఇడ్లీ ముక్కను మరో మారు సాంబారులో ముంచి తినబోతూ అంది మాధవి.
“ఈ సారి వకుళమాల గారిని అడగాలి. వారెప్పుడేనా మద్రాస్ లో వున్నరో లేదో? ” మామూలు లోకంలోకి వచ్చాడు ఆనంద రావు.
“అందుకే అంటారు ఆనంద రావు గారు! దానే దానే పే లిఖా హై ఖానే వాలే కా నామ్ అని … చూడండి.. ఇటువైపు వెళ్తూ వెళ్తూ మీ తలుపు తీసి వుందని లోపలికొచ్చా. బ్రహ్మాండమైన బ్రేక్ ఫాస్ట్ దొరికింది. అసలు నాకెంత ఆకలిగా వుందో నాకే తెలియదు. “చెయ్యి కడుకొని గటగటా గ్లాస్ మంచి నీళ్ళు తాగి అంది మాధవి .
“ఏదన్న కానివ్వండి. యీ రోజు మా ఇంటికి రావడం , ఉన్నది ఇద్దరం పంచుకొని తినడం అద్భుతంగా వుంది. అసలిదంతా నిజమో కలో కూడా తెలియడం లేదు” తనూ చేతులు కడుకొంటూ అన్నాడు ఆనందరావు.
“అంత వద్దులెండి మరీనూ ! సరే ఇప్పుడు మీ ప్రోగ్రాం ఏమిటీ? ” విశ్రాంతిగా అడిగింది మాధవి.
“టిఫిన్ చేశాక ఆ రెండు డబ్బాలు మీ ఇంటికే తెద్దామని ఆలోచించాను. ఎలాగూ మీరే వచ్చారు గనక ప్రోగ్రాం మీ చేతుల్లోనే పెడుతున్నాను. ఇక్కడే కూర్చుంద్దం అంటే ఓ.కె. … లేదూ, మీ ఇంటికి వెడద్దామనా ఓ.కే. అదీ వద్దని ఎక్కడికి ప్రోగ్రాం వేసినా డబుల్ ఓ.కే. ” షర్ట్ తొడుక్కొని అన్నాడు ఆనందరావు.
” ఓ మాట సిన్సియర్ గా అడగనా? ” కొంచం మొహమాటంగా అడిగింది మాధవి.
“అడగండీ ! సందేహం ఎందుకూ? ” కుతూహలంగా అన్నాడు ఆనంద రావు.
“మీకెవరూ లేరా.. అంటే , మీ పెళ్ళి సంబంధాలు చూసేవాళ్ళు… ” ఇబ్బందిగా అంది మాధవి.
“మాధవి గారూ! ‘ఉన్నారు ‘ అనుకుంటే లోకం అంతా మనదే… లోకులందరూ మనవాళ్ళే! ‘లేరు ‘ అనుకుంటే తోడబుట్టిన వాళ్ళు, కన్నవాళ్ళే కాదు, కడుపున పుట్టిన వాళ్ళు కూడా పరాయి వాళ్ళే! నా వరకు చెప్పమంటే నేను ఒంటరిని. యీ ఒంటరి తనం జన్మతో వచ్చినది కాదు. నాకు నేను తెచ్చుకున్నది. దీని వెనుక ఏ చిదంబర రహస్యాలు లేవు. ఉన్న కారణాలు కూడా ఎవరికీ అపకారం చేసేవో బాధపెట్టేవో అంత కన్నా కావు. ఇక పెళ్ళి సంబంధాలు చూసేవాళ్ళున్నారు. సారీ. కొన్ని నెలలు క్రితం వరకూ పెళ్ళంటే నాకు సదభిప్రాయం లేదు. నిజం చెబితే ప్రేమ అంటే అసహ్యం కూడా. పెళ్ళినీ ప్రేమనీ ద్వేషించేవాడిని. కానీ ఒక వ్యక్తిని చూశాక ప్రేమ అంటే ఏమిటో తెలిసింది. ” సైలెంటయ్యాడు ఆనంద రావు.
“ఎవరామే? ” మాధవి మొహం నిండా కుతూహలమే.
“ఇప్పటికిప్పుడు నిజంగా చెప్పలేను! ” కిందకు చూస్తూ అన్నాడు ఆనంద రావు.
“అంటే..”
“ఆ విషయం ఆమెకే చెప్పలేదు ! ” చిన్నగా తనలో తాను నవ్వుకుంటున్నట్టుగా అన్నాడు ఆనంద రావు.
“పోనీ ఆమె పేరు నాకు చెప్పండి.. మీ బదులుగా మీ ప్రేమ విషయం మీ తరఫున నేనే ఆమెకి చెప్పి ఒప్పిస్తా ” ఓ చెయ్యి ఆనంద రావు చెయ్యి మీద వేసి బరోసా ఇచ్చింది మాధవి.
“క్షమించండి… పేరు కూడా ప్రస్తుతం చెప్పలేను. ఇలా అంటున్నానని మరేమీ అనుకోకండి. నేను నా ప్రేమను వెళ్లడించినప్పుదు ఆమె ఓ.కె. అంటే అంతకు మించి స్వర్గం ఉండదు. ఆమె ‘నో ‘ అని నాతో మాట్లాడం మానేస్తే దానిని మించిన నరకం వుండదు. అందుకే.. యీ విషయం లో మాత్రం నన్ను క్షమించండి. ” మాధవి కళ్ళలోకి చూస్తూ అన్నాడు ఆనంద రావు.
అతని చూపుల్లో ఓ చిత్రమైన భావం … ‘ఆరాధన ‘ లాంటిది. తళుక్కున మెరుపులా మెరిసినట్టు అనిపించింది మాధవికి.
“సరేలెండి … ఇంక మిమల్ని యీ విషయంలో ప్రశ్నలు అడగను. ప్రతీ వ్యక్తికీ తనదైన ప్రైవసీ ఉంటుందనీ, ఉండాలని నేను కోరుకుంటాను. ఓ.కే. మీ విషయం మీది. సరే.. అలా బజారు వైపుకి పోదామా? ” లేచింది మాధవి.
“వైనాట్ ” ఆనందంగా అన్నాడు ఆనంద రావు.
“వీలుంటే ఇవాళ వంట భోజనం కూడా మా ఇంట్లోనే చేద్దాం ! ” సన్నగా అన్నది మాధవి.
“అయితే ఇంకేం.. యీ రోజు పర్వదినమే అన్న మాట ! ” మహదానందంగా పాంట్ తీసుకొని దొడ్డి వైపుకి వెళ్ళాడు ఆనంద రావు. అది చూసిన మాధవి నోట మాట రాలేదు.
“మీకు పర్వదినం కావొచ్చు ఆనంద రావు గారు! నాకు మాత్రం యీ రోజు అత్యంత విచారకరమైన రోజు. ‘నా భర్త కాని భర్త ‘ చనిపోయి నిన్న రాత్రికి అయిదేళ్ళైంది. మధ్యాహ్నం , అంటే నిన్న మధ్యాహ్నం పులిహోర పొట్లాలు కట్టించి అనాధశరణాలయం లో పంచి , ప్రసాదంగా తానూ ఒకటి తిన్నది. అంతే తిండి లేదు, మళ్ళీ పొద్దుట ఆనందరావు పెట్టిన పెసరట్టు ఉప్మ ఇడ్లీలు. మనసులో ‘ఉపవాసం ‘ లేననే బాధ , చూస్తే తినేసిందాయే ! అది పోగొట్టుకోవాలంటే చక్కగా భోజనం తయారు చేసి యీ బ్రహ్మచారికి పెడితే పైలోకాలలో వున్న ‘రావు ‘ కి ఉత్తమగతులు లభిస్తాయే మోనన్న మూఢనమ్మకమూ కావొచ్చు.
ఇద్దరూ నడుస్తున్నారు, “ఏమిటీ.. నన్ను సైలెంట్గా వుండొద్దని మీరే సైలెంటైపోయారు? “అడిగాడు ఆనందరావు.
“బహుశా చుట్టుపక్కల వాళ్ళందరు బయటకు వచ్చి మరీ మనందరినీ చూసినందుకా? ” కొంచెం ఇబ్బంది గా మళ్ళీ అన్నాడు ఆన్మద రావు.
“అందులో ఏముంది? చూడకపోతే ఆశ్చర్యపోవాలి. మంచివాళ్లైతే ఎవరో తెలిసినావిడ అయివుంటుందీ అనుకుంటారు. మరో టైపు మనుషులైతే రకరకాల రిలేషన్ లు అంటగడతారు. అంతేగా ” మామూలుగా అన్నట్టు అంది మాధవి.
“పోన్లెండి.. ఎలా అనుకున్నా రేపటి నుండి నాకు సంబధాలు వెతకడం మానేస్తే అంతే చాలు ” అన్నాడు ఆనందరావు.
“అదెలా మారతారు? మీ యింటికి ఎంత మంది ఆడవాళ్ళు వస్తే అంత గ్లామర్ పెరుగుతుంది. మీరు ఎంతమంది ఆడవాళ్ళతో కనిపిస్తే అంత హీమాన్ గా గుర్తించబడతారు. ఆనందరావు గారు.. మన పెంపకంలో ఒక దోషం వుంది. పెంపకమే కాదు మన దృష్టిలో కూడా దోషం వుంది. ఒక తప్పు చేసినవాడు యీసడింపబడితే వేయి తప్పులు చేసిన వాడు గౌరవింపబడతాడు. అదీ భయంతో కూడిన గౌరవం. మంచివాడికి లోకంలో విలువుండదు. అందుకే దుర్మార్గులను గ్లామరైజ్ చేసి మరీ చూపిస్తారు. వారి గురించి వార్తలు వైనవైనాలు గా చెప్పుకుంటూ వుంటారు. గాడ్ బ్లెస్ థిస్ ఇడియట్ పీపుల్ ” నిటూర్చి అన్నది మాధవి.
మాధవిలో ఈ కోణం చూడని ఆనంద రావు ఓ నిముషం ఆశ్చర్యం తో ఆగి మళ్ళీ నడక మొదలెట్టాడు.
చాలా సేపు మౌనం నాట్యమాడింది.
“కూరలు నేను సైలెంట్ చేయనా? ” కూరగాయల మార్కెట్ కు రాగానే అడిగాను ఆనంద రావు. మాధవికి ఎందుకో నిసత్తువ ఆవహించింది. గంటల తరబడి ఏమీ తినకుండా సడన్ గా తింటే అలాగే అవుతుంది. ఆ విషయం ఆవిడ ఏనాడు గుర్తించలేదు. అదీగాక రాత్రంతా నిద్ర కూడా లేదు. ఒక్క రోజు నిద్రపోకపోవడం అనేది పదిరోగాలతో సమానం అనే విషయం ఆవిడకు ఎవరూ చెప్పలేదు.
“మీయిష్టం బహుశా నేను వంట చేయలేనేమో ” నిస్పృహగా అంది మాధవి.
“అరే ఏమైంది.. ఒక్క నిమిషం ” కొంచెం కంగారుగానే మాధవి చెయ్యి పట్టుకొని దగ్గరలోనే వున్న మర్రి చెట్టు కింద వేసి వున్న అరుగు మీద కూర్చోబెట్టాడు.
“ఏమీ లేదు.. మీరు కూరలు తెండి.. యీలోగా సర్దుకుంటుంది ” కూర్చునీ కళ్ళు మూసుకొంది మాధవి.
మాధవి చెయ్యి పట్టుకొని అరుగు మీద కూర్చోబెట్టడం చూసిన వాళ్ళు ఇద్దరు . ఒకరు మదాలస భర్త సుందర రామ మూర్తి అయితే రెండో వ్యక్తి మదాలస ఆడపడుచు… అనగా నీరజ. కూరగాయల కోసం వాళ్ళిద్దరూ మార్కెట్ కి వచ్చారు. కారణం ఆ మరుసటి రోజు వాళ్ళ నాన్న గారి తద్దినం. సుందర రామూర్తీ ఆల్రెడీ ఆనంద రావుని చూశాడు. నీరజ అంతకు ముందు చూడలేదు గానీ ఇప్పుడు చూసింది… చాలా కుతూహలంగా. కారణం ఆనంద రావు చాలా ప్రేమతో ఆమెను నడిపించి కూర్చోబెట్టిన తీరు నీరజని ఆకట్టుకోవడమే.
“లవ్ అంటే అదీ.. లవర్ అంటే అలాంటివాడు! ” అని మనసులోనే ఆనందరావుకి నూటికి నూరుమార్కులూ ఇచ్చింది కానీ , యీ ఆనంద రావు వల్లే అన్నకీ వదినకీ మధ్య భయంకరమైన యుద్ధం సాగుతోందని ఆమెకు తెలియదు.
అసలు మదాలస ఆనందరావుని ‘తన ‘ కోసమే అని నీరజకి అసలు తెలియదు. సుందరరామమూర్తీ , ఆనంద రావు మదాలసతో కనిపించాడని నీరజతో చెప్పలేదు… చెప్పలేడు కూడా. ఆరడుగుల అందగాన్ని చెల్లెలికి చూపించి ” చెల్లీ వీడే నీ వదిన అనగా నా భార్య బాయ్ ఫ్రండు ” అని ఏ మగాడైనా ఎలా చెప్పగలడు.
విషయం వివరంగా చూద్దామని సుందర రామ మూర్తీ కూరల కొనుగోలు ఆలస్యం చేశాడు. ఆనంద రావు కూడా అదే షాప్ లో గబగబా కూరలు సెలెట్ చేసుకొని , రిక్షాని పిలిచి , రిక్షా లో మాధవిని జాగ్రత్తగా ఎక్కించి తనూ కూర్చున్నాడు.
ఆ రిక్షా కదిలాక సుందర రామమూర్తి ఓ విధంగా నిట్టూరిస్తే, నీరజ మరో విధంగా నిట్టూర్చింది.
**********************
“రేపటికి కూడా వుండి వెళ్ళండి. జనాలు మరీ అంత మంది వుండరు కానీ వందా రెండొందల మంది వుంటారు. కార్యకర్తల కోసం రేపు ప్రత్యేక విందు ఇస్తున్నాము. అదీ మీరే చెయ్యాలి. మరి ఏమిమ్మంటారో మీరే చెప్పండి! ” ప్రేమగా అడిగాడు ఫాదర్ ఆల్బర్ట్ డేవిడ్… లోకల్ చర్చ్ ఫాదర్.
“అయ్యా.. మీకు తోచినది ఇవ్వండి. యీ మూడు రోజు మీ పవిత్ర ఉపన్యాసాలతో పునీతులమయ్యాం !” వినయంగా అన్నాడు వెంకటస్వామి.
“ఎనిమిది వేలు ఇప్పించండి రేపటికి ” వంకర నవ్వుతో అడిగాడు పరమశివం.
“అతను అలాగే అంటాడు అయ్యగారు. వంద ఇచ్చినా నాకు ఓ.కే. ” ఒక వేళ అతనికి ఇష్టం లేకపోయినా పర్వాలేదు. నేను ఒక్కడ్ని చాలు. మీకు కావల్సింది శుచిగా, రుచిగా వండిపెడతా. ” స్థిరంగా అన్నాడు వెంకటస్వామి.
“నీ మంచితనమే నీకు రక్షణ ఇస్తుంది. ” క్రాస్ వేసుకొని దీవించాడు ఫాదర్ ఆల్బర్ట్. ఇద్దరూ బయటకు వచ్చారు.
పరమశివం వెంకటస్వామిని కౄరంగా చూస్తూ “వీళ్లకి ఫారన్ ఎయిడ్ ఎంతొస్తుందో తెలుసా? మా కేరళలో బోలెడు మంది క్రీస్టియన్లే. కోట్లు కోట్లు సంపాదించారు మతం పుచ్చుకొని. నీ భక్తేమిటీ? నువ్వేమిలా క్రీస్టియన్ కాదు కదా? హాయిగా డబ్బు తీసుకోడానికి దొబ్బు తెగులా? ” అన్నాడు.
“ఏమో వాళ్ళకి ఎంతొస్తుందో మనకు అనవసరం పరమశివం… మొన్న మొన్నటి వరకు నీ కంటే ఎక్కువవ్వాలన్న మోహం వుండేది డబ్బంటే. ఇవ్వాళ అంత లేదు. అంతే కాదు. వీళ్ళెంత డబ్బు సంపాయించుకున్నా దీనులకు వీళ్ళు చేసే సేవ ఎవరూ చేయలేరు. అందుకే వంద రూపాయులకు మించి ఒక్క పైసా తీసుకోను. ఇష్టం వస్తే సహాయం చెయ్యి. లేకపోతే నీ దారి నీది .” స్థిరంగా అన్నాడు వెంకటస్వామి.
“నువ్వు భక్తి ముసుగు వేసుకొన్న మాత్రానా చంపకుండా వదుల్తానని మాత్రం అనుకోకు నీ చావున్నది నా చేతిలోనే. ” చాలా కౄరంగా చాలా మెల్లగా నవ్వుతూ అన్నాడు పరమశివం.
“పిచ్చివాడా.. ఎవరి చావు ఎవరి చేతిలో వుందో చెప్పాల్సింది నువ్వు కాదు. ఆ రహస్యం తెలిసింది.. తెలిసేది పైవాడు ఒక్కడికే ” వెంకటస్వామి మాటల్లో ఏమాత్రం బెరుకు లేదు.
“ఠంగ్ ” మని మ్రోగింది చర్చ్ గంట.. గాలికి!! ఓ క్షణం నిర్ఘాంతపోయాడు పరమశివం.
ఇంకా వుంది..

సేకరణ మరియు రచన: వెంకట సుశీల, అనకాపల్లి

దత్తాత్రేయం మహాత్మానం,వరదం భక్తవత్సలం
ప్రపన్నార్తిహరం వందే స్మర్తృగామి సనోవతు | 
చాలామంది నోటనుండి నేను విన్నాను. “రాముడు, పరశురాముడు, కృష్ణుడు, బుద్ధుడు అలాగే షిరిడీ సాయిబాబా మొదలైన వారు మానవులు, వారు మానవులవలె ప్రేమించారు, విలపించారు, అందరిమధ్య ఒకరు గా జీవించారు, అందరూ తిన్న ఆహారాన్నే భుజించారు, పెళ్ళిళ్ళు చేసుకున్నారు (సాయిబాబా కాదులెండి), పిల్లల్ని కలిగివున్నారు, బంధాలకి బాందవ్యాలకి లోనయ్యారు. అటువంటప్పుడు దేవుళ్ళెలా అవుతారు? వీటన్నింటినీ జయించిన వాడే కదా దేవుడు? మన్లాగే జీవించిన వాళ్ళెలా దేవుళ్ళయ్యారు? లీలలు చూపించారని, వరాలిచ్చారని వాళ్ళ మీద వ్రాసిన పుస్తకాలు, పురాణాలు కల్పితాలు” అని కొట్టిపడేస్తున్నారు. ఇది నిజమని నమ్మినవాళ్ళు దేవుడు లేడూ అని నాస్తికులవుతున్నారు, అది నమ్మని వాళ్ళు దేవుడు ఉన్నాడని ఆస్తికులవుతున్నారు. ఈ వైరుధ్య భావాలకి కారణం దేవుడు మానవునిగా ఎందుకు అవతరిస్తున్నాడన్న స్పష్టత లేకపోవడమే. దీనిపైన నా అభిప్రాయం, నమ్మకం ఏమిటంటే ఒక క్రొత్త ధర్మాన్ని స్థాపించాల్సి వచ్చిన ప్రతిసారీ దేవుడు మానవునిగా అవతరించి, మానవునికన్నా ఎక్కువ కష్టాలు పడి ఏ అవతారానికి తగిన బాధ్యతని ఆ అవతారం లో పూర్తి చేసుకొని, ధర్మాన్ని స్థాపించి ఆ దేహాన్ని వదిలి వెళ్ళిపోయారు. దేవుడు ధర్మసంస్థాపనకై మానవుని గా అవతరిస్తాడు ఎందుకంటే మానవునికి ఆ మార్గం పై ఆసక్తి కలుగజెయ్యాలంటే ఆ ధర్మాన్ని ముందు తానాచరించి చూపాలి. యుగానికొక ధర్మం ఎలా విస్తరించింది మరి? అటువంటప్పుడు దేవుడు లేడని అనుకోవడానికి లేదు. దేవుడు మానవ శక్తికి అంతిపట్టని లేదా మానవ శక్తికి మించిన పన్లు చేసినప్పుడు అతడు కేవలం మానవుడని ఎలా కొట్టిపారేస్తాం? రాముడ్నుండి బాబా వరకు తీసుకున్నా వారు చేసినవి గానీ, వారి వారి కాలాల్లో జరిగినవి గానీ న భూతో న భవిష్యతి అన్నట్లు మరెవ్వరూ కూడా చేయలేదు, మరెన్నడూ జరగనూ లేదు. కాబట్టి వాళ్ళు ఖచ్చితము గా మామూలు మానవులు కారు!
అలాగే శ్రీ గురుదత్తుడు బ్రహ్మ, విష్ణు, మహేశ్వరుల రూపం. అందుకే అతడు మూడు శిరస్సులతో తన వద్ద నాలుగు వేదాలనబడే నాలుగు కుక్కలతో, మాయను జయించిన వాడిగా ఆ మాయను ఆవు రూపము లో తనవద్దే పెట్టుకొని వుంటాడు. ఈయన అత్రి మహర్షి, అనసూయలకు దత్తపుత్రుడు కాబట్టి “దత్తాత్రేయుడు” అనే నామధేయాన్ని కలిగి వున్నాడు. మూడు తలలు, ఆరు చేతులు, నుదుటి పై ఊర్ధ్వపుండ్రంతో, రుద్రాక్షలు ధరించి, చేతులలో శంఖు చక్రాలు, తిశూల ఢమరుకాలు, కమండలం, జపమాలలతో మహా తేజస్సుని కలిగివుంటాడు. గురుచరిత్ర ప్రకారం దత్తాత్రేయుడు పంచావతారాల్లో దర్శనమిస్తూ భక్తులకు కొంగుబంగారమయ్యాడు. ఆ అయిదవతారాలు- శ్రీపాద శ్రీవల్లభ, శ్రీ నారసిమ్హ సరస్వతి, శ్రీ మాణిక్ ప్రభు, శ్రీ అక్కల్ కోట్ మహరాజ్, శ్రీ షిరిడీ సాయిబాబా. మానవాళికి జ్ఞానామృతాన్ని పంచే కార్యక్రమాన్ని ఈ అవదూతల రూపంలో సాగించాడు. 
కలియుగం లోనే 1330 వ సంవత్సరం లో భాద్రపద శుక్ల చతుర్ధినాడు పవిత్ర గోదావరి నదీ తీరాన పిఠాపురం అనే గ్రామంలో అప్పలరాజు శర్మ, సుమతి అనే పుణ్యదంపతులకు శ్రీపాద శ్రీవల్లభుడు జన్మించాడు. ఈయన దత్తాత్రేయుని ప్రధమ అవతారం. ఈయన జన్మించిన పిఠాపురం తూర్పు గోదావరి జిల్లా, ఆంధ్ర ప్రదేశం లో వుంది. శ్రీపాద వల్లభులు పిఠాపురం లో పదహారు సంవత్సరాలు వుండి ఆ తర్వాత సన్యసించి పాదచారియై ద్వారక, కాశీ, బృందావనం మొదలగు క్షేత్రాలు దర్శిస్తూ బదరీ వెళ్ళి అటు తర్వాత గోకర్ణం వెళ్ళారు. అక్కడ మూడు సంవత్సరాలుండి కృష్ణానదీతీర సమీపాన ఆంధ్రా, కర్ణాటక రాష్ట్రాలసరిహద్దుల్లో వున్న కురువపురం లో పదునాలుగు సంవత్స రాలు తపస్సుచేస్తూ వుండిపోయారుట. శ్రీపాదులవారు యోగముద్రలో సిద్దాసనం వున్న ప్రదేశంలో ప్రస్తుత ఆలయం వుంది. ఇది ఒక ద్వీపంలో వున్నట్టే, ఎందుకంటే ఈ ఆలయం చుట్టూ వుంది కృష్ణానదే. ఈ కురువపుర క్షేత్రంలో కృష్ణా నదికి ఇటువైపు అంటే ఆంధ్రావైపు శ్రీవల్లభులు సూర్యనమస్కారాలు చేసేవారనీ, అక్కడే దర్బార్ నడిపేవారనీ అలాగే కర్ణాటక వైపు కృష్ణానదిఒడ్డున తపస్సు చేశేవారని అక్కడికి వెళ్ళివచ్చినవాళ్ళు చెప్పుకుంటుంటారు. 1350 వ ప్రాంతం లో తన భక్తుడు శంకరభట్టునకు తాను వెళ్ళిపోయే కాలము ఆసన్నమైనదని చెప్పారుట, తనచరితామృతాన్ని కూడా రచించి ఆ పై మూడు సంవత్సరాల తర్వాత తన పాదుకలవద్ద పెట్టమని సూచించారుట. ఆ తర్వాత హస్తానక్షత్రము ఆశ్వీయుజ కృష్ణ ద్వాదశిరోజున కురువపురం వద్ద కృష్ణానదిలో మునిగి జలసమాధి అయినారు.   
ఆంధ్రప్రదేశ్ ని మరొక జిల్లా విశాఖపట్నానికి చెందిన అనకాపల్లె అనే పట్టణం లోని శ్రీ రామ పంచాయతన బ్రహ్మ విద్యా లయం లో కాశీనుండి వచ్చిన ఒక అవదూత శ్రీదత్తాత్రేయుని పీఠాన్ని స్థాపింపజేసి ఆ విద్యాలయాన్ని “శంకరదత్తాత్రేయ” ఆలయం గా మార్చారు. ఈ స్థాపన 1958 లో జరిగింది. అనకాపల్లి నా జన్మస్థానం కావడం వల్ల ఈ ఆలయం నాకు పరిచయమే. గాంధీనగరం రామాలయం వీధి కి తీసుకెళ్ళుబాబూ అంటే రిక్షావాడు తిన్నగా ఈ వీధికి తెచ్చేస్తాడు. ఏదో ఒక పనిమీద మేము అక్కడికి వెళ్ళినా చివరగా ఇంటికి వచ్చేసేటప్పుడు ఆ ఆలయం లోకి వెళ్ళి దేవుళ్ళని దర్శించేవాళ్ళము.  1948 వ సంవత్సరం లో శ్రీ వేదుల వెంకటరమణ, జగదాంబగార్లు శ్రీ రామ పంచాయతన బ్రహ్మవిద్యాలయాన్ని స్థాపించారు. అక్కడ విద్యార్ధులు వేద విద్యను అభ్యసించేవారుట. వారు కాలం చేసిన తర్వాత మేనేజ్ మెంటు మరో ఇద్దరి చేతులు మారడం జరిగింది. అది కేవలం విద్యాలయమే కాకుండా దేవాలయం కూడా, అందులో శ్రీ రాజరాజేశ్వరి దేవి, శివుడు, రాముడు, గణపతి, సూర్యుడు దేవతా విగ్రహాలు స్థాపింపబడినవి. భక్తులందరూ వెళ్ళుతుండేవారు. ఆ విధం గా అది రామాలయం గా ప్రసిద్ది కెక్కింది. ఏభై సంవత్సరాలక్రితం సినిమా పాటల గాయకుడు శ్రీ ఘంటసాలవారి చెల్లెలి భర్త రామచంద్రశర్మ పశ్చిమ గోదావరి జిల్లా నుండి వేదాలలో ఎం.ఏ చేసి అక్కడికి దేవుని సేవ చెయ్యడానికి మరియు విద్యాబోధనకి వచ్చారు.  ఈయన వచ్చాకే కాశీనుండి తనకి తానుగా దత్తాత్రేయ ఉపాసకులు రావడం ఆ దేవాలయం లో ఈతని ద్వారా దత్తాత్రేయ పీఠాన్ని స్థాపింపజేయడం జరిగింది. మిగితా దేవతా విగ్రహాలతో పాటు శ్రీ దత్తాత్రేయ పీఠము, అలాగే ఆది శంకరాచార్యుల వారి విగ్రహం కూడా వుంటుంది. రామచంద్రశర్మగారు దత్తాత్రేయ ఉపాసకులు గా మారిపోయి ఎంతో మందికి ఒక గురువువయిపోయారు. ఈయన ఎం.ఏ పూర్తయిన వెంటనే సినిమాల్లోకి వెళ్ళిన వ్యక్తి. దత్తాత్రేయులవారు ఈ కోవలోకి లాగారని చెప్పవచ్చు.  ఆ ఆలయం ఎప్పుడూ ప్రశాంతం గా నిశ్శబ్దత కూడుకొని వుండేది. కొన్ని ముఖ్యమైనరోజుల్లో జనసందోహం ఎక్కువ వున్నప్పటికీ మిగితా ఆలయాల్లా కాకుండా, ఆ ఆలయంలోకి ఒక్కసారి అడుగు పెట్టేసరికి ఎవరూ చెప్పకపోయినా ప్రజలు చాలా నెమ్మదస్తులయిపోయేవారు. ఈ ఆలయంలో ధ్యానానికి, వేల వేలసార్లు జపనామాలు ఉచ్చరించడానికి ప్రాముఖ్యతనిస్తారు.  
దత్తాత్రేయుల వారి పీఠాన్నిస్థాపించిన వెంటనే సూచిక గా కాబోలు లోపలి వైపు పెరటిలో మేడి, రావి మొక్కలు పుట్టుకొచ్చాయట. ఇప్పటికి బాగా వృక్షాలయ్యాయనుకోండి. వీటి మేడిపళ్ళల్లో పురుగులుండవట, తియ్యగా వుంటాయిట. ఈ గురువుగారు, తన శిష్యుల సహాయంతో దత్తాత్రేయ నవరాత్రులు 2000 వ సంవత్సరం నుండి మార్గశిర మాసం లో మార్గశిర షష్ఠినుండి, దత్తాత్రేయుని జయంతి వరకూ నిర్వహిస్తున్నారు. అనేకమైన భక్తులు దీంట్లో పాల్గొంటున్నారు. నానాటికీ సంఖ్య పెరుగుతున్నది. ఈ తొమ్మిది రోజులూ ఎంతో మంది భక్తులచేత లక్ష సార్లు దత్తాత్రేయుని వివిధ నామాలను జపింపజేయడం జరుగుతుంది. ఆఖరిరోజున జరిగే అన్నసంతర్పణ లో, కొన్ని వందలమంది వచ్చి పాల్గొని వెళ్తుంటారు. భక్తులు పెరగడం వల్ల ఆ దేవాలయం ఎంతో ప్రాచురణలోకి వచ్చింది, వేద విద్య అభ్యసించడానికి వచ్చే విద్యార్ధుల సంఖ్య పెరగడం వల్ల మరియు విరాళాలు కూడా ఎక్కువరావడంతో ఆ విద్యార్ధులకు అన్ని వసతులతో ప్రక్కన సెపరేటు గా ఒక విద్యాలయాన్ని ఏర్పాటు చేశారు. దేవాలయం లో పెద్దయెత్తున ఎన్నో దైవ కార్యాలు జరుగుతున్నాయి, ఎంతోమంది సామాన్యుల కష్ట, నష్టాలకి కొంగుబంగారమయి దత్తత్రేయులవారు ఉంటున్నారుట. తాను చేసే లోకకళ్యాణంలో ఈ గురువు గారిని ఒక సాధనం గా తీసుకొని ఆయన జన్మను కూడా తరింపజేశారు. ఎవరి వల్ల ఏ కార్యము జరుగనున్నదో అనడానికి కూడా ఇది ఒక గొప్ప ఉదాహరణ.  విశ్వగురువు గా ఉపనిషత్తులచే పేర్కొనబడిన దత్తాత్రేయులు ఆధ్యాత్మిక సాధనకు మూలమైన జ్ఞానము, యోగ విద్యను అందిస్తూ వస్తున్నారు. బ్రహ్మకు మంత్ర విద్యను, వశిష్టునికి యోగ విద్యను, ప్రహ్లాదునికి ఆత్మ విద్యను, పరశురామునికి శ్రీవిద్యామంత్రాన్ని ఉపదేశించినట్లు గా పురాణాలు చెప్తున్నాయి. హనుమంతుడికి, సుబ్రహమణ్యుడికి జ్ఞానబోధ, కార్తవీర్యార్జునిడికి మహాపరాక్రమం అలాగే సామాన్యులకు వారుకోరిన దాన్నిబట్టి జ్ఞానం, ఆరోగ్యం, ఆయుస్షు, సంతానం, సౌభాగ్యం, సంపదలు, మోక్షం అనుగ్రహిస్తూ వస్తున్నారు. ఏ యుగంలోనూ పరిసమాప్తి లేని దైవం శ్రీ దత్తాత్రేయ మహిమాన్వితం.
అమెరికా గురించి సందర్శకులు మాట్లాడుకునేడప్పుడు వారి నోళ్ళలో ముఖ్యంగా నానేవి నయాగరా, లిబర్టీ విగ్రహం, వైట్ హౌస్, గ్రేండ్ కేన్యన్, హాలీవుడ్, డిస్నీ, ఓర్లాండో, గోల్డెన్ గేట్ బ్రిడ్జ్ లాంటి ప్రదేశాలు. చాలా మంది అమేరికా వసులైన భారతీయులకు కూడా ఈ ప్రదేశాలు మాత్రమే తెలుసు. అయితే అమోఘమైన ప్రకృతి సౌందర్యం అమేరికా స్వంతం. చాలా నేషనల్ పార్కులు సందర్శకులను ఒక అద్వితీయమైన అనుభూతికి లోను చేస్తాయి. ఈ వ్యాసంలో మనం భారతీయుల్లో పెద్దగా ప్రాచుర్యం లేని కొన్ని ప్రదేశాలని వివిధ భాగాల్లో పరిశీలిద్దాం. ఈ భాగం లో మనం చూడబోయేది మాంటేనా రాష్ట్రం కెనడా సరిహద్దులో గల గ్లేషియర్ నేషనల్ పార్క్.సుమారు 1600 వదల చదరపు మైళ్ళ ప్రాతంలో విస్తరించియున్న ఈ పార్క్ సౌందర్యాన్ని వర్ణించడం చాలా కష్టం. కొండలు, తోటలు, చెరువులు, ట్రైళ్లతో నయనానందకరంగా ఉండే ప్రాంతమిది. ప్రకృతి ఆరాధకులకి భూతల స్వర్గమే.  కేవలం ట్రైళ్ళ పొడవే 700 మైళ్ళదాకా ఉంటుంది.  కొన్ని చెరువుల్లో అయితే అడుగునున్న రాళ్ళు కూడా వడ్డున నిలుచున్న వాళ్ళకి స్పష్టంగా కనిపిస్తాయి.
రచన: శ్రీమతి అంగులూరి అంజనీదేవి
	”నాకేమైనా తెలుసా? ఎందుకంత ఆయాస పడతావ్‌! ఇంత పెద్ద హాస్పిటల్‌కి తీసుకొస్తే బ్రతకదా! నిన్ను చూస్తుంటే ముందు నువ్వు పోయేలా వున్నావ్‌! అటు వెళ్లి కూర్చో! ఆ కారాయన ఎవరో మంచి హాస్పిటల్‌కే తీసుకొచ్చాడు” అంటూ అంకిరెడ్డి వైపు చూపించింది తారమ్మ. ఆయన మీద ఆమెకు కోపం వస్తోంది. ఇన్ని అంతస్తులున్న హాస్పిటల్‌ని ఆమె ఎప్పుడూ చూడలేదు. ఎప్పుడైనా ఒక్క అంతస్తు, అదీ రంగువెలసి చెడువాసన వచ్చే హాస్పిటల్‌. అందులో ఒక్క డాక్టరు మాత్రమే వుండేవాడు. లేదంటే నర్సే డాక్టర్‌లా పని చేస్తుండేది. ఆడవాళ్లకి కాన్పులైనా, ఊరి తగాదాల్లో తలలు పగిలినా, పొలాలల్లో పాములు, తేళ్లు కరిచినా, ఎద్దు పొడిచినా ఒక్కటేమి ఎలాిం ఆపద వచ్చినా ఆ హాస్పిటల్‌కే వెళ్లేవాళ్లు. మొన్న సౌమ్య పత్తిచేలో పురుగుల మందు తాగినప్పుడు కూడా గవర్నమ్‌ెం హాస్పిటల్లోనే వుంచారు. ఆకాశాన్ని తాకుతున్నట్లున్న ఈ హాస్పిటల్లో ఎన్ని డబ్బులవుతాయో ఏమోనన్నదే ఆమె మనసును పులిలా పీక్కుతింటోంది.
	తారమ్మ కూర్చోమన్నా శేషేంద్ర కూర్చోలేదు. అటు ఇటు ఆరాటంగా తిరుగుతున్నాడు. కొడుకును వెతుక్కుంటున్నాడు. అటు నాలుగు అడుగులు వెయ్యగానే నరేంద్ర, అంకిరెడ్డి విశాలమైన కిటికీ పక్కన నిలబడి దిగాలుగా చూస్తుండడం గ్లాసుల్లోంచి కన్పిచింది. అంకిరెడ్డిని ఇటు చూడగానే రెండు చేతులెత్తి నమస్కారం పెట్టాడు శేషేంద్ర.
	శేషేంద్రను చూసి ”నరేంద్రా! ఆయన మీ నాన్నగారా?” అని అడిగాడు అంకిరెడ్డి.
	”అవునంకుల్‌! మా నాన్నగారే!” అన్నాడు నరేంద్ర.
	అంతలో ఒక నర్స్‌ వచ్చి ”మిమ్మల్ని డాక్టర్‌ గారు రమ్మంటున్నారు” అని నరేంద్రను పిలవటంతో ”మీరిలా కూర్చోండి అంకుల్‌! నేనిప్పుడే వస్తాను” అంటూ డాక్టర్‌ గారి గదిలోకి వెళ్లాడు నరేంద్ర.
	అప్పటికే సౌమ్యకు అన్ని టెస్ట్‌లు చేసి రిపోర్ట్స్‌ రెడీ చేశారు. ట్రీట్మెంటు కూడా జరుగుతోంది.
	నరేంద్రను కూర్చోబెట్టి డాక్టర్‌ గారు సౌమ్య రిపోర్ట్స్‌ను చూపిస్తూ ఆమె హెల్త్‌ కండీషన్‌ గురించి వివరంగా చెప్పారు. ఆమెకు ఇవ్వబోతున్న ట్రీట్మెంటు గురించి కూడా చెప్పాడు.
	డాక్టర్‌ గారు చెబుతున్నంతసేపు మామూలుగానే విన్నా పక్కకెళ్లాక బోరున ఏడవాలనిపించింది నరేంద్రకు… తనను తను తమాయించుకొని అంకిరెడ్డి దగ్గరకి వచ్చాడు.
	”డాక్టర్‌ గారు ఏమన్నారు నరేంద్రా?” నరేంద్ర కొద్ది దూరంలో వుండగానే లేచి ఎదురెళ్లి ఆత్రుతగా అడిగాడు అంకిరెడ్డి.
	”పర్వాలేదన్నారంకుల్‌! భయపడాల్సిందేమీలేదట! కాకుంటే సౌమ్యను కొద్దిరోజులు హాస్పిటల్‌లో వుంచాలన్నారు”
	” అదేంటి?” వెంటనే అడిగాడు అంకిరెడ్డి.
	”బావిలో దూకడం వల్ల నీళ్లు లంగ్స్‌లోకి పోయి బ్రెయిన్‌కి, బాడీకి ఆక్సిజన్‌ అందటం లేదట. దానివల్లనే కోమాలోకి వెళ్లింది. వెంటిలేటర్ సహాయంతో ట్రీట్మెంట్ అవసరమంటున్నారు” అన్నాడు నరేంద్ర.
	”ఎంత ప్రమాదం జరిగిందయ్యా నరేంద్రా!” అప్రయత్నంగానే అన్నాడు అంకిరెడ్డి.
	నరేంద్ర మ్లాడలేదు. ”ఒక్క నిముషం అంకుల్‌” అంటూ హాస్పిటల్‌ కాంపౌండ్‌లోపల సౌమ్య సమాచారం కోసం ఎదురుచూస్తూ నిలబడివున్న తమ ఊరివాళ్ల దగ్గరకి వెళ్లాడు. అతను వెళ్లగానే అక్కడా, ఇక్కడా కూర్చుని వున్నవాళ్లంతా లేచి అతని చుట్టూ చేరారు.
	”ఎలా వుంది నరేంద్రా సౌమ్య?” అని ఆత్రంగా అభిమానంగా అడిగారు.
	”పర్వాలేదన్నారు డాక్టర్లు. మీరు ఊరెళ్లండి! ఇవాళో, రేపో సౌమ్యను తీసుకొని ఇంటి కొస్తాం!” అని వాళ్లకి అబద్దం చెప్పాడు. నిజానికి డాక్టర్లు సౌమ్య బ్రతుకుతుందన్న గ్యారంటీ ఇవ్వలేదు. మా ప్రయత్నం మేము చేస్తాము. తర్వాత మీ అదృష్టం అన్నారు. గరళాన్ని  కంఠంలో వుంచుకున్న శివుడిలా డాక్టర్లు చెప్పింది బయటకు చెప్పకుండా మనసులోనే దాచుకుని కునారిల్లుతున్నాడు నరేంద్ర.
	నరేంద్ర ఊరివాళ్లతో మ్లాడుతున్నప్పుడు అతని తండ్రి శేషేంద్ర నరేంద్ర దగ్గరకి వచ్చి ఎవరూ చూడకుండా కన్నీళ్లు తుడుచుకుంటూ కొడుకు పక్కనే నిలబడి వున్నాడు. ‘అయ్యో! నా కొడుక్కి ఎంత కష్టం వచ్చింది’ అన్న బాధ ఆయన ముఖంలో స్పష్టంగా కన్పిస్తోంది.
	గేటు పక్కన కూర్చుని వున్న తారమ్మ అక్కడే వుంది. కొడుకు తన దగ్గరకి వచ్చి మ్లాడతాడని కొడుకు వైపే చూస్తోంది. అతనికంత టైం లేనట్లు వెంటనే లోపలకెళ్లాడు. బాధపడింది తారమ్మ. తనని కొడుకు ప్టించుకోవడం లేదన్నది ఆమెకు స్పష్టంగా అర్థమైంది.
	నరేంద్ర అంకిరెడ్డి దగ్గరకి వెళ్లి ”అంకుల్‌! మీరు కూడా ఇంటి కెళ్లండి! ఆంటీ కంగారు పడతారు. ఇప్పటికే బాగా ఆలశ్యం అయింది. ఇక్కడ నేను చూసుకుంటాను ” అన్నాడు.
	”మరి నువ్వు నాకు అప్పుడప్పుడు కాల్‌ చేసి మాట్లాడుతూ వుండు. టేక్‌కేర్‌!” అని భుజం తట్టి ఆయన కారు వైపు వెళ్తుంటే ఆ ఊరివాళ్లంతా గేటు దగ్గర వున్న తారమ్మ వైపు చూసి ”ఇదంతా ఈ తారమ్మ వల్లనే జరిగింది. పాపం! ఆ నరేంద్ర భార్య కోసం ఎంత తాపత్రయ పడుతున్నాడో!! ఇలాిం వాళ్లు ఎందుకో ఏమో పిల్లల్ని పిల్లల్లా చూడరు. బద్ద శత్రువుల్లా చూసి వాళ్ల ఉసురు పోసుకుంటుంటారు “ అని అనుకుంటూ ఒకరితో ఒకరు చెప్పుకుంటూ వెళ్లిపోతున్నారు.
	కారులో కూర్చుంటున్న అంకిరెడ్డికి వాళ్ల మాటలు కొద్దికొద్దిగా విన్పించాయి. పల్లెటూరు వాళ్లు కావడంతో ఏదీ మనసులో వుంచుకోరు. పైకి అంటే ఏమైనా అనుకుంటారేమోనన్న భయం కూడా వాళ్లలో వుండదు. వాళ్ల మాటతీరు, వేషధారణ బాగా వెనకబడిన ప్రాంతానికి చెందినట్లు వున్నా, ఆప్యాయతలకేం తక్కువ లేనట్లుంది. కానీ ఏ ఇంటి కోడలికైనా ఊరివాళ్ల ఆప్యాయత కన్నా ఇంట్లోవాళ్ళ భద్రతే ముఖ్యం…
	కారులో కూర్చున్నాక అంకిరెడ్డి మనసంతా ఎవరో నలిపినట్లైంది. నరేంద్ర కుటుంబ సభ్యుల గురించే ఆలోచిస్తూ కారు నడుపుతున్నాడు. ఆయనకు త్వరగా ఇంటి కెళ్లాలని వుంది. కానీ ఇంటి కెళ్లినా ఇదంతా భార్యతో చెప్పుకోలేడు. ఆమె మానసిక స్థితి చాలా బలహీనంగా వుంది. ఆయన ఎంత వద్దనుకున్నా నరేంద్ర వాళ్ల పొలంలో వుండే బావి. సౌమ్య వెళ్లి ఆ బావిలో దూకటం. సౌమ్య దూకిన వెంటనే నరేంద్ర వెళ్లి దూకటం ఆమెను బావిలోంచి బయటకు తీయటం. ముఖ్యంగా ఆ ఊరి జనం, వాళ్ల మాటలు, తారమ్మ ప్రవర్తన, నరేంద్ర తండ్రి నిస్సహాయత గుర్తొస్తున్నాయి.
	ఇంికెళ్లాడు అంకిరెడ్డి.
	ఆయన ఇంటి కెళ్లాక ఎవరితో ఏమీ మ్లాడలేదు.
	రాత్రి ఎనిమి దాక ఆఫీసు నుండి ఇంటికొచ్చిన మోక్ష ”ఏం జరిగింది మామయ్యా! అత్తయ్య అదోలా వున్నారు? మీరు మాట్లాడడం లేదట… ఉదయం నుండి ఎక్కడికెళ్లింది చెప్పలేదట… వేరే అర్థాలతో బాధపడుతున్నారు. వెళ్లి మాట్లాడండి మామయ్యా! ఈ వయసులో ఆమెకెందుకు అలాంటి బాధలు? లేవకుండా పడుకునే వుంది” అంది.
	”నువ్వు కూర్చో!” అంటూ ఆయన జరిగింది మొత్తం మోక్షను కూర్చో బెట్టి చెప్పాడు.
	”ఇప్పుడు చెప్పు! ఇవన్నీ మీ అత్తయ్యతో చెబితే ఎలా వుంటుంది?” అన్నాడు.
	”వద్దులెండి! ఆమె చిన్నదానికే భయపడుతుంది. ఇలాంటి వెందుకు చెప్పటం. మీరు మౌనంగానే వుండండి. నేను ఏదో ఒక అబద్దం చెబుతాను. ఒక్కోసారి అబద్దాలు చెప్పటం కూడా అవసరమే! మీరెలాగూ చెప్పలేరు” అంటూ మోక్ష వెళ్లి మాధవీలత దగ్గర కూర్చుంది. తన ఏర్‌టెల్‌ ఆఫీసులో ఆ రోజు జరిగిన సంగతులు చెబుతూ కొద్దిసేపు నవ్వించింది. ఆ తర్వాత ”మామయ్య వాళ్ల ఆఫీసులో ఏదో ప్రాబ్లమ్‌ వచ్చిందట అత్తయ్యా! దాన్ని ఆయన సాల్వ్‌ చేసే హడావుడిలో వున్నారు. ఆయన్ని మీరేం కదిలించకండి! ఇలాంటప్పుడే మనం వాళ్లకి సపోర్టుగా వుండాలి. వాళ్లు మాట్లాడకపోయినా మనం మాట్లాడాలి. లేకుంటే వాళ్లు బయటకెళ్లి ఒకటి చెయ్యబోయి ఇంకోటి చేస్తారు. నేను మీకు చెప్పాలా ఇలాంటివి…? రండి! ఇవాళ ఇద్దరం కలిసే వంట చేద్దాం! రోజూ మీరు చేస్తేనే కదా మేమంతా తినేవాళ్లం” అంటూ ఆమెను లేపుకుని వంటగదిలోకి తీసికెళ్లింది మోక్ష. వాళ్లిద్దరు అత్తాకోడళ్లన్న మాటేకాని చాలా స్నేహంగా వుాంరు. మోక్ష మాటంటే అంకిరెడ్డికి, మాధవీలతకి వేదం కూడా…
జ              జ              జ
	…అక్కడ హాస్పిటల్‌ గేటు దగ్గర కూర్చుని వున్న తారమ్మ కొడుకు తనతో మ్లాడకుండా ఊరి జనంతో మ్లాడి లోపలకెళ్లిపోయాడన్నది మనసులో పెట్టుకుని అలిగి ఇంటి ముఖం పెట్టింది. అది చూసి ఆమె భర్త ”ఆగు తారమ్మా!” అంటూ ఆమె వెంటబడ్డాడు. ఆమె ఆగలేదు. రోడ్డుమీద బస్‌లు, లారీలు ఆగనట్లే ఆమెకూడా ఆగడం లేదు. ”ఎందుకే ఆగమంటే ఆగవు. కొడుకు కోడలు హాస్పిటల్లో వుంటే మనం ఇంటి కెళ్లి ఏం చెయ్యాలే! వండుకుని తినాలా?” అంటూ బాధగా నెత్తీనోరు కొట్టుకుంటూ అరిచాడు.
	”నువ్వు ఎన్నైనా అనుకో, ఎంతైనా కొట్టుకో నేను ఆగనంటే ఆగను. నువ్వెందుకు నా వెంట వస్తున్నావ్‌! నువ్వు వెళ్లు. వాడి దగ్గరకే! నాకెవరూ లేరనుకుంటున్నా! వాడికే అంత పొగరుంటే నాకెంత వుండాలి. ఊరివాళ్లకిచ్చే విలువ నాకివ్వడా? నేను వాడి కళ్లకు కన్పించనా? అసలేమనుకుంటున్నాడు నా గురించి? ఈ తారమ్మదేముందిలే అనుకుంటున్నాడా?”  అంది.
	”వాడు మన కొడుకే…”
	”నువ్వు నోరు మూసుకో! వాడు మన కొడుకు కాదు. ఆ నల్లదాని మొగుడు”
	”సరేలే! అలాగేలే! శాంతపడు”
	”నువ్వో పిచ్చిమారాజువి. ఓ కోపం లేదు, రోషం లేదు. ఎవరెలా వున్నా నీపాికి నువ్వు ఏమీ జరగనట్లే వుంటావ్! నావల్ల కాదు. వాడు నీ ఒక్కడికే కొడుకు. కావాలంటే నువ్వెళ్లు. నేను రాను. నన్ను బలవంతం చేశావంటే అదిగో ఆ లారీ కింద పడి చస్తా!” అంది.
	శేషేంద్ర టక్కున ఆగిపోయాడు. ఆమె అన్నంత పని చేస్తుందని భయపడ్డాడు. ఆమెతో ఇంటి కెళ్ళకుండా తిరిగి హాస్పిటల్‌కి వెళ్లాడు. ఆయన హాస్పిటల్‌కి వెళ్లాక ‘మీ అమ్మ అలిగి ఇంటి కెళ్లిందిరా!’ అని కొడుకుతో చెప్పాలని ప్రయత్నించాడు. అప్పటి కే నరేంద్ర చాలా హడావుడిగా తిరుగుతున్నాడు. పిలిచినా పలికే పరిస్థితిలో లేడు.
జ              జ              జ
	సౌమ్యను ఫలాన హాస్పిటల్‌కి తీసికెళ్లారని తెలియగానే సౌమ్య తల్లిదండ్రులు ఏడ్చుకుంటూ వచ్చారు… వాళ్లు ఎప్పుడైనా ఆ సిటీ కి రావాలంటే మూడు గంటలు ప్రయాణం చెయ్యాలి. సిటీ లోకి వచ్చాక ఆ హాస్పిటల్‌కి వెళ్డానికి సరిగ్గా గంట పట్టింది. అప్పటికే వాళ్ల గుండెలు ఏ క్షణంలో ఆగిపోతాయో అన్నంతగా భయపడ్డారు.
	ఐ సి యులో వున్న కూతుర్ని చూశాక సౌమ్య తల్లి ఓబులమ్మకు నోట్లోంచి మాట రావడం ఆగిపోయింది. అసలే చిన్నకూతురు మెచ్యూర్‌ కావటంతో ఉదయం నుండి ఆమె ఆ హడావుడిలో వుంది. ఇప్పుడు ఈ కూతుర్ని ఇలా చూడగానే గుండెలు బాదుకోవటం మొదలు పెట్టింది.
	సౌమ్య తండ్రి శ్రీపతి సౌమ్యను చూడగానే భుజం మీద కండువాను నోట్లో కుక్కుకుని మౌనంగా              దుఃఖిస్తున్నాడు. తన కూతురు అత్త చేతిలో అవస్థ పడుతుందని విన్నారు కాని ఇంత దుస్థితిలో వుందనుకోలేదు. ఏదో చిన్నపిల్ల అత్తగారు చెప్పింది అర్థం చేసుకోలేక ఆవిడ కోపానికి గురవుతుందనుకున్నారు కానీ ఇంత ఘోరం జరుగుతుందనుకోలేదు. అప్పికీ ఒకరోజు సౌమ్య తన దగ్గర కూర్చుని ”నాన్నా! మా అత్తగారికి ఆ ఊరిలో అంత మంచి పేరేం లేదు. అది మనం పెళ్లికి ముందు తెలుసుకోలేకపోయాం. చెబితే బాధపడతారని మీకు నేను చెప్పటం లేదు కాని మా అత్తగారు నన్ను మనిషిలా చూడటం లేదు. నోికి ఎంతొస్తే అంత అనేస్తుంది. నామీద కోపంతో నిన్నూ, అమ్మను కూడా తిడుతుంది. డైరెక్ట్‌గా తిడితే నేను అర్థం చేసుకుంటానని కోళ్లమీద, మేకలమీద, గొర్రెల మీద, గేదెల మీద పెట్టి నానాతిట్లు తిడుతోంది. ఆయన లేకుండా నేనక్కడ వుండలేను నాన్నా!” అని… తనే అర్థం చేసుకోలేకపోయాడు. ‘ మొదట్లో అలాగే వుంటుందిలేమ్మా! సర్దుకో!’ అన్నాడు. అననైతే అన్నాడు కాని తన బిడ్డ బాధను సరైన సమయంలో గుర్తించలేదు. అందుకేనేమో ఇప్పుడు కోమాలో వున్న సౌమ్య ‘ఎన్ని బాధలని పడాలి నాన్నా!’ అని తనవైపే చూస్తున్నట్లు వుంది. నిలదీస్తున్నట్లే వుంది. తండ్రివి నీకంత మౌనం తగునా? అని సూిగా అడుగుతున్నట్లే వుంది. జీవంతో వున్న శవంలాంటి తన కూతుర్ని ఇకపై ఎలా మాట్లాడించగలడు? ఎలా నవ్వించగలడు?  ఎలా నడిపించగలడు? కడుపు రగిలి, రగిలి అగ్నిగుండమై నరేంద్ర రెండు చేతుల్ని గ్టిగా పట్టుకున్నాడు. ఆయన చేతులు వణుకుతున్నాయి. ఆయన చేతులు వణుకుతుండడంతో ఆయన పట్టుకున్న నరేంద్ర చేతులు కూడా సన్నగా కదులుతున్నాయి.
	”అయ్యా! నరేంద్రా!” అంటూ బావురుమన్నాడు.
	”ఊరుకోండి మామయ్యా!” అని మాత్రమే అనగలిగాడు నరేంద్ర. అదికూడా స్పష్టంగా అనలేకపోతున్నాడు.
	”నువ్వు నచ్చే కదయ్యా నా బిడ్డను పెళ్లి చేసుకున్నావ్‌! మీరందరు వుండి కూడా దాన్నిలా చెయ్యొచ్చా?” అని దీనంగా అడిగాడు శ్రీపతి.
	ఆయన ప్రశ్న నేరుగా వెళ్లి నరేంద్ర గుండెల్లో దిగింది.
	శ్రీపతి నిలబడి సౌమ్యను చూస్తున్నకొద్ది ఆయన కళ్లలో నీళ్లూరుతున్నాయి. అందుకే నరేంద్ర ఆయన భుజాల చుట్టూ చేయి వేసి నెమ్మదిగా నడిపించుకుంటూ వెయిిింగ్‌ హాల్లోకి తీసికెళ్లి అక్కడ  వున్న కుర్చీలో కూర్చో బెట్టాడు. ఓబులమ్మ ఏడుపు కట్టలు తెగిన చెరువే అయింది. అది ఆగే ఉధృతి కాదు. నర్స్‌ వచ్చి ఆమెను హత్తుకున్నట్లే నిలబడి నెమ్మదిగా ఆమెను నెడుతూ ”అమ్మా! పేష్‌ం ముందు మీరిలా ఏడవకూడదు. డాక్టర్‌ గారు చూస్తే కోప్పడతారు. రండి! మీరెక్కడ కూర్చోవాలో చూపెడతాను” అంటూ ఆమెను తీసికెళ్లి వెయిిింగ్‌ హాల్లో వదిలింది. అక్కడ వున్న భర్తను, అల్లుడిని చూడగానే ఆమె ఇంకా గ్టిగా ఏడ్చింది. చుట్టూ కూర్చుని వున్నవాళ్లు వాళ్ల లోకంలో వాళ్లున్నా ఆమెను కూడా చూస్తున్నారు.
	భార్య ఏడుపు చూసి శ్రీపతి మరింత కంగారు పడిపోతూ మళ్లీ నరేంద్ర చేతులు పట్టుకున్నాడు. ”నరేంద్రా! నా కూతురు చేసిన తప్పిేం? అది మీ అమ్మగారిమీద ఎన్ని చెప్పినా మేము వినేవాళ్లం కూడా కాదే! దాని తరుపున ఒక్కసారి కూడా మేము మ్లాడలేదే! అది మీరెలా చెబితే అలా వింటూనే వుందికదా! చిన్నపిల్ల అదేమైనా పొరపాటు చేస్తే మాతో చెప్పివుండొచ్చు కదా! ఈ నరకమేంటి దానికి? కన్న కడుపులు ఎంత ఘోషిస్తున్నాయో చూస్తున్నావుగా!” అంటూ ఆయన తన కడుపు మీద చేయి పెట్టుకున్నాడు.
	శ్రీపతి మాటలు ఆయన ప్రవర్తన నరేంద్రను మరింత బాధ పెట్టాయి.
	ఓబులమ్మ ఏడుస్తుంటే భర్త మాటలు విన్పించవని వెంటనే ఏడుపు ఆపి భర్త మాటల్ని వినసాగింది. అయినా ఆమె కళ్లూ, ముఖము ఏడుపుతో ఏకమై వుంది. సన్నగా ఎక్కిళ్లు కూడా పెడుతోంది.
	”ఎంత ఏడిస్తే మా బాధ తీరుతుంది నరేంద్రా! అల్లుడు 6 నెలలు ఊరిలో వుండడని తెలిసినా ధైర్యం చేసి పిల్లనిచ్చాం! అమ్మ అయినా, భర్త అయినా, తండ్రి అయినా మీ అమ్మ తారమ్మే అనుకున్నాం. కానీ ఆమె అలా వున్నదెప్పుడు? ఆమధ్యనెప్పుడో ఒకసారి ఆమె ఇంట్లో తిరుగుతున్నప్పుడు నా బిడ్డ మంచం మీద కూర్చుందని పక్కింటోళ్ళనీ, ఎదురింటోళ్ళని తీసుకొచ్చి చూపించిందట… వాళ్ల ముందే సౌమ్యను నిలబెట్టి ‘నేను నీకు అత్తనా! కోడలినానే! నాముందే మంచంమ్మీద కూర్చుంటావా?? నన్నేమనుకుంటున్నావ్‌! ఏదో పల్లెటూరిది, దీనికేం తెలియదులే అనుకుంటున్నావా? అత్తంటే గౌరవం లేని నువ్వు మొగుడుతో కాపురం ఎలా చేస్తావే!’ అంటూ పొలం తీసికెళ్లి ఎర్రి ఎండలో పత్తిచేలో గంటలు, గంటలు నిలబెట్టేసిందిట… ఇది మాకు సౌమ్య చెప్పలేదు. ‘మీకు చెప్పినా ఒకటే చెప్పకపోయినా ఒకటే! మీకేం చెప్పినా వృధా! మీరొట్టి పిరికోళ్ళు. ఆడపిల్ల బాధపడుతూ నాలుగు మాటలు చెబుతుంటే వినాలంటేనే భయం మీకు… ఇప్పుడు నేను నవ్వినా ఒకటే! ఏడ్చినా ఒకటే! రెండూ పట్టవు. ప్టించుకుంటే నేనొచ్చి మీ ఇంో్ల వుాంనని మీ భయం’ అని మా మీద కోప్పడి అది ఈ మధ్యన మాతో మ్లాడటమే మానేసింది. దాన్ని ఎండలో నిలబ్టెిన విషయం మీ ఊరివాళ్ల ద్వారా తెలిసినా మీ అమ్మగారిని మేమేమీ అనలేదు నరేంద్రా. దానికి పెళ్లిచేసి పంపే వరకు ఒక్కరోజు కూడా దాన్ని మేము పొలం తీసికెళ్లలేదు. ఎండ ఎలా వుంటుందో దానికి తెలియకుండా పెంచుకున్నాం. అలాిం దాన్ని అంతసేపు ఎండలో నిలబ్టెిందని తెలిసి కూడా మేం నోరెత్తలేదు. అన్నీ మనసులోనే అణుచుకున్నాం!” అన్నాడు శ్రీపతి.
	చుట్టూ వున్నవాళ్లు ఆసక్తిగా వింటుంటే ‘ఇంకాపు’ అన్నట్లు మోచేత్తో రహస్యంగా భర్తను పొడిచింది ఓబులమ్మ. ఆయన వెంటనే మ్లాడటం ఆపేశాడు. వియ్యపురాలిని ఏమీ అనకు అన్నట్లు చూసింది. భార్యను అర్థం చేసుకున్నాడాయన.
	…సౌమ్య తిరిగి కోలుకుంటుందో లేదో తెలియకపోయినా, సౌమ్య భవిష్యత్తుపై వాళ్లకు ఇంకా ఏదో ఆశ వున్నట్లు తారమ్మ గురించి మ్లాడడం అంతితో ఆపేశారు. అది వాళ్ల సంస్కారమో లేక బిడ్డ బ్రతుకు మీద వున్న మమకారమో లేక చేతకానితనమో తెలియదు కాని  అలా వాళ్లు ఆగిపోవటం వల్లనే నరేంద్ర వాళ్లందరి ముందు తేలికైపోలేదు. అప్పికే నరేంద్ర సిగ్గుతో చితికిపోతున్నాడు. ప్రాణం చచ్చిపోతున్నట్లనిపించింది.
	నరేంద్ర బావమరిది రాజు వచ్చాడు. అతను కూడా డాక్టరే కాబ్టి నరేంద్రను తీసికెళ్లి డాక్టర్‌ గారితో మాట్లాడి వచ్చాడు. రాజు తల్లి దండ్రుల పక్కన కూర్చుని ధైర్యం చెబుతుంటే నరేంద్ర అక్కడే వున్నాడు.
	రాజుకి ఫోన్‌ రావటంతో తల్లిదండ్రులకి ఏడవద్దని మరోమారు చెప్పి వెళ్లిపోయాడు.
	సౌమ్యను చూడాలని ఓబులమ్మ వాళ్ల వీధి చివరి ఇల్లామె వచ్చింది. సౌమ్యను చూసి చాలా విచార వదనంతో వెయిటింగ్ హాల్లోకి వచ్చింది. నరేంద్రను పలకరించింది. ఓబులమ్మ, శ్రీపతిల దగ్గరకి వెళ్లింది.
	”ఓబులమ్మా! ఇంకా ఎంతసేపు కూర్చుాంవిక్కడ? సౌమ్యను చూసు కోడానికి నరేంద్ర లేడా? నువ్వు నీ మొగుడ్ని తీసుకుని వెంటనే ఇంటి కెళ్లు. అక్కడ నీ చిన్నకూతురు ఒక్కతే వుంది. అది ఇప్పుడు ఒంటరిగా వుండే స్థితి కాదని తెలిసి కూడా ఇక్కడే కూర్చుంటే ఎలా?” అంది.
	వాళ్లకు అంతవరకు చిన్నకూతురు గుర్తే రాలేదు. ఇప్పుడు గుర్తొచ్చి వెంటనే లేచి కళ్లు తుడుచుకుంటూ నరేంద్రకో మాట చెప్పి ఊరెళ్లిపోయారు.
	నరేంద్ర ఒంటరిగా మిగిలిపోయాడు.
జ              జ              జ
	నాలుగు రోజుల తర్వాత అంకిరెడ్డి నరేంద్రకి కాల్‌ చేసి సౌమ్యను చూడానికి హాస్పిటల్‌కి వస్తున్నట్లు చెప్పాడు.
	అది కార్పోరేట్ హాస్పిటల్‌ కాబట్టి సౌమ్యకు మంచి ట్రీట్మెంట్ అందుతోంది. ఆమెను ఐసియులోనే వుంచి ట్రీట్మెంట్ ఇస్తున్నారు. నరేంద్ర ప్రస్తుతం తనున్న సిట్యువేషన్‌ని పై అధికారులకి తెలుపుకున్నాడు. అతను ఊరెళ్లకుండా హాస్పిటల్లోనే వున్నాడు. వెయిిింగ్‌ హాల్లో కూర్చుని డాక్టర్లు పిలిచినప్పుడు లేచి లోపలికి వెళ్లి వస్తున్నాడు. అవసరమైన మందులు, ఇంజక్షన్స్‌ తెచ్చి ఇస్తున్నాడు. ఆమె హెల్త్‌ కండిషన్‌, ఆమెకు వాళ్లు ఇస్తున్న ీ్‌మ్‌ెంని ఎప్పికప్పుడు అడిగి తెలుసుకుంటున్నాడు. అంతేకాదు అక్కడ ఒక నర్స్‌ ఎప్పికీ వున్నా సౌమ్యకు బట్టలు మార్పించటం, బట్టలు తెచ్చివ్వటం, తల దువ్వటం లాిం పనులు అతనే చేస్తున్నాడు. ఎంత కార్పొర్‌ే హాస్పిటల్‌ అయితే మాత్రం నర్స్‌లు సొంత మనుషులు కాలేరు. పేషంట్లను విసుక్కోవటం, చిరాకు పడడం వుంటుంది. సౌమ్య దగ్గర వున్న నర్స్‌లకి నరేంద్ర అలాంటి అవకాశం ఇవ్వడం లేదు.
	అదంతా చూసి నరేంద్ర మామ శ్రీపతి ”అయ్యా! నరేంద్రా! నువ్వు నా కూతురికి భర్తవా? తల్లివా?” అంటూ నరేంద్ర రెండు చేతుల్ని పట్టుకొని కళ్ల కద్దుకున్నాడు. కృతజ్ఞతగా చూశాడు.
	అదే సమయంలో తారమ్మ వచ్చింది. ఆమెకు ఊరివాళ్లు హాస్పిటల్లో వున్న సౌమ్య ఎలా వుందో, నరేంద్ర సౌమ్యకు ఏం చేస్తున్నాడో ఆశ్చర్యపోతూ, మెచ్చుకుంటూ చెప్పారు. అది వినగానే బస్సెక్కి వచ్చేసింది. శ్రీపతిని చూడగానే ”ఏమయ్యా శ్రీపతీ! నీ కూతురుకి మీరు చెయ్యాల్సిన పనులు నా కొడుకు చేత చేయిస్తారా? ఏదీ నీ భార్య. నాలుగు దులిపేస్తా! హాస్పిటల్లో వుండే నీ పెద్ద కూతురుకన్నా ఇంో్ల వుండే నీ చిన్నకూతురు ఎక్కువైందా మీకు?” అంది.
	ఆమె అడిగే విధానానికి వెయిటింగ్ హాల్లో వున్నవాళ్లంతా బిత్తరపోయి చూస్తున్నారు. శ్రీపతి నరాలు చచ్చుబడినట్లయ్యాడు. నరేంద్రకు తల్లిని చూస్తుంటే అపరకాళికి తక్కువ మహంకాళికి ఎక్కువ అన్నట్లుంది. ఆమెను ఎలా సముదాయించాలో అర్థం కాలేదు.
	”నీకు నీ కూతురెక్కువైతే నాకు నా కొడుకు ఎక్కువ. మీరంతా ఇంట్లో వుండి ఆ మతిలేని దానికి నా కొడుకు చేత హాస్పిటల్లో సేవలు చేయిస్తారా? ఎంత ధైర్యం నీకు? వాడి వైపున మాట్లాడేవాళ్లు లేరనేగా నీ ధీమా!” అని ఇంకా ఆమె ఏదో అంటుండగానే నర్స్‌ వచ్చి నరేంద్రవైపు చూసి ”మిమ్మల్ని డాక్టర్‌ గారు పిలుస్తున్నారు” అనగానే నరేంద్ర డాక్టర్‌ దగ్గరకి వెళ్లాడు.
	అల్లుడు వెళ్లగానే శ్రీపతి అక్కడి నుండి ఎలా మాయమయ్యాడో కాని అక్కడ లేడు. పిల్లనిచ్చిన కాడ మాటలు తక్కువగా మ్లాడాలని ఆయనెప్పుడూ మౌనంగానే వుాండు. అదీ తారమ్మ దగ్గర అసలే నోరెత్తడు. కానీ ఇప్పుడు తన కూతురికి జరిగింది అన్యాయమని అరవాలని వున్నా నరేంద్ర సౌమ్యకు చేస్తున్న సేవలకు కట్టుబడిపోయాడు.
	తారమ్మ చుట్టూ చూసింది. కుర్చీలో కూర్చుని వున్నవాళ్లలో ఒక్కరు కూడా ఆమెకు తెలిసినవాళ్లు లేరు. కోపాన్ని తగ్గించుకుంది, తమాయించుకుని అక్కడే కూర్చుంది. సౌమ్య దగ్గరకు వెళ్లలేదు.
	అంకిరెడ్డి వచ్చాడు. నేరుగా సౌమ్య దగ్గరకు వెళ్లి ఆమెను చూసి వెయిటింగ్ హాల్లోకి వచ్చాడు. నరేంద్ర మందులకోసం వెళితే అతనొచ్చే వరకు కూర్చుందామని అక్కడ కూర్చున్నాడు.
	తారమ్మ ఆయన్ని చూడగానే ”ఇంత పెద్ద హాస్పిటల్లో చేర్పించింది నువ్వే కదూ!” అన్నట్లు ఆయన వైపు గుర్రుగా చూసింది.
	ఆమె చూపులకు అర్థం తెలుస్తున్నా ఆయన అదేం ప్టించుకోకుండా తన పక్కన కూర్చున్నతన్ని పలకరించాడు. అతను అంకిరెడ్డితో చక్కగా మ్లాడుతున్నాడు. ఆయన మాటల్ని బట్టి ఆయన ఒక ఈవెంట్ మేనేజర్‌ అని తెలిసింది. ఆయనతో పాటు ఆయన ఫ్యామిలీమెంబర్స్‌ కూడా అక్కడే కూర్చుని వున్నారు. బ్రెయిన్‌ ట్యూమర్‌తో బాధపడుతున్న ఆయన తండ్రికి లోన ట్రీట్మెంట్ జరుగుతోంది. వాళ్లను చూస్తుంటే అంకిరెడ్డికి ఆశ్చర్యంగా వుంది. మానవ సంబంధాలు లేవాంరు. పెద్దవాళ్లను చూడరాంరు. మరి ఒక ఈవ్‌ెం మేనేజర్‌గా బాధ్యత గల స్థానంలో వుండి కూడా తమ విలువైన సమయాన్ని లెక్క చెయ్యకుండా తన ఫ్యామిలీతో సహా వచ్చి వెయిిింగ్‌ రూంలో గడుపుతున్న వీళ్ల మాటేమి? అదే అడిగాడు అంకిరెడ్డి.
	”ఆయన నాకు తండ్రి కదా సర్‌! నాకు నా టైం కన్నా, నేను ఆ టైంలో సంపాయించే డబ్బుకన్నా ఆయనే నాకు ముఖ్యం. నాకు ఏది ముఖ్యం అన్పిస్తే నా ఫ్యామిలీకి కూడా అది ముఖ్యమే. మనకు ఏది కావాలో మనకే ఒక స్పష్టత, ఒక గ్రహింపు లేనప్పుడు జీవితం వృధా కదా! నేను ఏది చేసినా నా కుటుంబం కోసమే చేస్తాను. నా తండ్రి ఇక ఒకరోజు బ్రతుకుతాడో రెండు రోజులు బ్రతుకుతాడో! అదీ నేను మంచి వైద్యం ఇప్పిస్తే! అదే లేకుంటే నాలుగురోజులు ముందే పోయేవాడేమో! పోయాక, పోయినవాళ్లను మళ్లీ చూడగలమా? ఎంత చూసినా, వాళ్ల కోసం ఎంత చేసినా ఈ చివరి గడియల్లోనే” అన్నాడు ఈవెంట్ మేనేజర్‌.
	అంతలో నరేంద్ర వచ్చాడు.
	తారమ్మ తన తలమీద వున్న గుడ్డను గడ్డం క్రిందకు గట్టిగా బిగించి కట్టుకుని ఆ ఈవెంట్ మేనేజర్‌ మాటల్ని వింటోంది. ఆ గదిలో వున్న ఏ.సి. లాగే ఆమెకూడా చల్లబడి కూర్చుని వుంది. ఆమెను అలా చూస్తుంటే నరేంద్రకు కొంత ధైర్యం వచ్చింది… తనను చూడగానే మళ్లీ ఎక్కడ కేకలు వేస్తుందో అని భయపడుతూనే వెయిటింగ్ హాల్లోకి వచ్చాడు.
	”ఎంతయినా మిమ్మల్ని మీ ఫ్యామిలీని చూస్తుంటే నాకు ఆశ్చర్యంగానే వుంది సార్‌!” అన్నాడు అంకిరెడ్డి.
	”మీరు నన్ను చూసి ఆశ్చర్యపోకండి! ఇదిగో ఈ నరేంద్రను చూసి ఆశ్చర్యపోండి! అతనొక సైనికుడు. దేశాన్ని కాపాడవలసిన స్థానంలో వున్నవాడు. అతనే తన భార్యకోసం, అంటే ఒకే ఒక్క ప్రాణి కోసం ఎంత చేస్తున్నాడు. ఎంతయినా, ఎంత చేసినా ఒక మనిషి విలువ, ముఖ్యంగా మన ఇంట్లో వున్న మనుషుల విలువ తెలిస్తేనే కద సర్‌ మన విలువ పెరుగుతుంది. మన విలువను మనం కాపాడుకోలేనప్పుడు ఎంత విలువైన పని చేసి ఏం లాభం? దాన్ని ఎవరు చూస్తారు? ఎవరు గౌరవిస్తారు? అది ఎవరి కోసం? ఎవరికోసం ఎంత చేసినా మనకోసం కూడా మనం కొంత చేసుకోవాలి కదా!” అన్నాడు.
	”కానీ నరేంద్ర చేస్తున్న జాబ్‌ చాలా ప్రమాదకరమైంది సార్‌! నేనతన్ని మళ్లీ వెళ్లొద్దనే చెబుతున్నాను. ఎందుకంటే మొన్న ముంబై డాక్‌యార్డ్‌లో పేలుడుకు గురైన ఐఎన్‌ఎస్‌ సింధురక్షక్‌ జలాంతర్గామిలో సహాయక చర్యలు ముమ్మరంగా సాగుతున్నా – ప్రమాద సమయంలో జలాంతర్గామిలో వున్న ముగ్గురు అధికారులతో సహా నేవీ సిబ్బంది అంతా మరణించి వుంటారనే అనుమానిస్తున్నారు. దీన్ని బట్టి అక్కడికెళ్తే యుద్ధాలు రాకుండానే ప్రాణాలను కోల్పోవటం నిజమే కదా! ఇలాంటి వి చూస్తుంటే భయంగా వుండదా సార్‌? మా అబ్బాయి కూడా ఆర్మీలో వున్నాడు. నాకు వాడు అక్కడ వుండడం కూడా ఇష్టం లేదు” అన్నాడు.
	చెవులు రిక్కించి వింటోంది తారమ్మ.
	ఈవెంట్ మేనేజర్‌ నవ్వి ”మీరలాిం భయాలేం పెట్టుకోకండి సర్‌!” అన్నాడు.
	”భయమెందుకు వుండదు సర్‌! వాడు నా కొడుకు. నా కళ్లముందు లేడు. ఎక్కడో ఆర్మీలో వున్నాడు. ప్రాణాలతో వుాండో వుండడో గ్యారీం లేని జాబ్‌ అది. పైగా చిన్న వయసు… ఇంత వృద్ధుడైనా మీ తండ్రి ఒక సెకెన్‌ ప్రాణంతో వున్నా చాలు. పోతే మళ్ళీ చూడలేమన్న ఆలోచనలో వున్నారు మీరు… అలాంటప్పుడు నాకన్నా చిన్నవాడు నా కొడుకు మీద నాకెన్ని భయాలుండాలి. ఎన్ని ఆశలు వుండాలి… చెప్పండి సర్‌!” అన్నాడు.
	”అవుననుకోండి! కానీ ఆ దేవుడు మనిషి తల్లి కడుపులోంచి బయటకొస్తున్నప్పుడే చనిపోయే క్షణాలను కూడా నిర్ణయించి పంపుతాడట… అది మధ్యలో మారదు. మన చేతిలో లేదు. మీ అబ్బాయిలో ఒక ఇంజనీర్‌లో ఒక డాక్టర్‌లో వుండే లక్ష్యాలు, గమ్యాలు లేకపోవచ్చు. కానీ దేశసేవ చెయ్యాలన్న  తపన వుంది. దేశం కోసం ప్రాణాలను అర్పించానికి సిద్ధంగా వున్నాడతను. అతనే కాదు బార్డర్‌లో నిలబడి గన్ను పట్టుకొని వుండే ప్రతి సైనికుడు గొప్పవాడే. వాళ్ళు చనిపోవటం ఏమి సార్‌! వాళ్లు చనిపోరు…వీరమరణం పొందుతారు… వాళ్లు వీరులు సర్‌! వాళ్ల గురించి భయపడకండి!” అన్నాడు.
	అంకిరెడ్డి పెదవి విరిచి ”మా వాడి దగ్గర అంతేం లేదు లెండి! వాడు చదువు దొంగ! టెన్త్‌ రెండుసార్లు, ఇంటర్‌ ఒకసారి తప్పి ఇక్కడ ఏ పనీ దొరక్క, ఖాళీగా వుండి ఇంో్ల కూర్చుని తిండి తినలేక అక్కడకెళ్లాడు. వాడ్ని తలచుకుని అనుక్షణం నేనిక్కడ భయపడి చస్తున్నాను” అన్నాడు.
	ఆయన గంభీరంగా చూస్తూ ”నీ కొడుకులో ఎక్కడో ఏ మూలో దేశభక్తి లేకుంటే అంతదూరం వెళ్లడు అంకిరెడ్డి గారూ! అక్కడ కూడా కాంపిీషన్‌ బాగానే ఉంటుంది. టెన్త్‌ కాని, ఇంటర్‌ కాని, డిగ్రీ కాని ఫెయిలయిన వాళ్లంతా సైన్యంలోకి వెళ్తున్నారా? అలా ఎంతమంది వెళ్తున్నారు? ఎవరూ వెళ్లటం లేదు. అసలు చాలామందికి నేవీ అంటే ఏమి? ఏర్‌ఫోర్స్‌ అంటే ఏమి? ఆర్మీ అంటే ఏమి? వాి విధులు, ధర్మాలు ఏమి అన్నది కూడా పూర్తిగా తెలియదు. ప్రస్తుతం బ్రతుకు భారమైన ప్రతి యువకుడి అడుగులు మహానగరాలవైపే పడుతున్నాయి. వాళ్లలో చాలామంది ఏదో దొరికినపని చేసుకుంటూ వచ్చిన డబ్బులతో తినడం, మద్యం, మాదకద్రవ్యాలు సేవించడం… ఫుట్పాత్‌లు, రైలుప్టాలు, బ్రిడ్జిలు, ఫ్లైఓవర్ల కింద పడుకోవడం చేస్తున్నారు. ఇలాిం వారు దేశవ్యాప్తంగా వేలసంఖ్యలో వున్నారట. వీళ్లంతా అయినవాళ్లకి దూరమై, నయం కాని వ్యాధులకి గురై, మాదక ద్రవ్యాలకు బానిసలై కిక దారిద్య్రంతో ప్రతిరోజూ వందమందికిపైగా చనిపోతున్నారట. ఇది నేను కల్పించి చెబుతున్నది కాదు” అంటూ ఆగాడాయన.
	ఊపిరి బిగబట్టి వింటున్నవారంతా. ఇంకా ఏం చెబుతాడో అన్నట్ల్లు ఆయనవైపే చూస్తున్నారు.
	”నేషనల్‌ క్రైం రికార్డ్స్‌ బ్యూరో’ తాజాగా ఒక నివేదిక వెల్లడించింది. గుర్తు తెలియని మృతుల సంఖ్య మహారాష్ట్రలో ఎక్కువగా వుండగా, తమిళనాడుది తర్వాత స్థానం అట. ఆంధ్రప్రదేశ్‌ ఎనిమిదో స్థానంలో వుంది. ఇప్పుడు చెప్పండి! చావులన్నిలో ఏ చావు గొప్పది? అందరం చనిపోయేవాళ్లమే! చనిపోనివారెవరు? ఏది జరిగినా ఒక ప్రయోజనాన్ని ఆశించి జరగటం ముఖ్యం కదా!” అన్నాడాయన.
	తారమ్మ ఒకసారి నరేంద్ర వైపు ఇంకోసారి ఈవ్‌ెం మేనేజర్‌వైపు ఆ తర్వాత అంకిరెడ్డి వైపు చూస్తోంది. ఆమెకు ప్రతి మాటా అర్ధమవుతోంది. సడన్‌గా లేచి ఇంికెళ్లింది. వెళ్తూ వెళ్తూ ఒక్కక్షణం ఆగి అద్దాల్లోంచి సౌమ్యను చూసి వెళ్లింది.
	నరేంద్ర తల్లి వెళ్లటం గమనించి ”ఏది ఏమైనా నేను ఇక్కడ ఇంకో రెండు రోజులు మాత్రమే వుాంను అంకుల్‌! ఆ తర్వాత వెళ్లాలి. సౌమ్యను ఇంకా ఇరవై రోజుల వరకు ఇక్కడే వుంచాలన్నారు డాక్టర్లు. ఆ తర్వాత ఆమెను ఇంికి తీసుకెళ్లవచ్చు. నేను అక్కడికి వెళ్లాక సౌమ్య పరిస్థితి ఎలా అన్నదే నాకు అర్ధం కావడం లేదు” అన్నాడు.
	అంకిరెడ్డి ఆలోచించి ”మనం ఒకసారి మీ అత్తామామలతో మ్లాడి చూద్దాం నరేంద్రా! మీ బావమరిది డాక్టర్‌ కాబ్టి అతనితో కూడా మ్లాడి చూద్దాం! వాళ్లు మ్లాడేదాన్ని బ్టి మనం ఏ నిర్ణయమైనా తీసుకోవచ్చు” అన్నాడు.
	నరేంద్ర ఏం మ్లాడలేదు.
	ఈవెంట్ మేనేజర్‌ వింటున్నాడు కాని వాళ్ల మాటల్లో కల్పించుకుని మ్లాడలేదు.
	కొద్దిసేపు కూర్చుని ”సరే! నరేంద్రా! ఇక నేను ఇంికెళ్తాను. టేక్కేర్‌!” అంటూ అంకిరెడ్డి వెళ్లిపోయాడు.
జ              జ              జ
	అంకిరెడ్డి ఒకి రెండు సార్లు డా. రాజును చూసి వుండటం వల్లనో, లేక నరేంద్ర ‘మీరొకసారి రాజుతో మ్లాడి చూడండి అంకుల్‌!’ అని చెప్పటం వల్లనో, లేక నరేంద్ర ముంబై వెళ్లాల్సిన టైం దగ్గర పడుతుండటం వల్లనో తెలియదు కాని అంకిరెడ్డి రాజుకి ఫోన్‌చేసి సౌమ్య విషయం మాట్లాడాడు.
	రాజు ”మీ అభిమానానికి కృతజ్ఞతలు అంకుల్‌!” అంటూ ఆయనతో మాట్లాడటం ప్రారంభించాడు.
	”అంకుల్‌! మీరు మా పేరెంట్స్ తో మాట్లాడినా నేను చెప్పిందే చెబుతారు. నాదోమాట, నా పేరెంట్స్ దో మాట కాదు. సౌమ్య విషయంలో ఎన్నో విధాలుగా మ్లాడుకుని మేమొక నిర్ణయానికి ఎప్పుడో వచ్చాం!” అన్నాడు.
	” ఏంటి బాబూ! ఆ నిర్ణయం… ఇంటి ఆడపిల్ల కష్టంలో వున్నప్పుడు పరాయివాళ్లలా మాట్లాడటమా!”
	”మేము పరాయివాళ్లం ఎందుకవుతాం అంకుల్‌! మా చెల్లిని పెంచి, పెద్దచేసి పెళ్లి చేశాం. అది ఏదో ఒక ప్రమాదంలో పడినప్పుడల్లా పనులు పోగొట్టుకొని పరిగెత్తుకొస్తున్నాం. అయినా ప్రాణం తీసుకోబోవటం దాని తప్పు కాదా? తారమ్మ నోటి మనిషి అయితే కావచ్చు కాని తప్పు అంతా ఆమెదే అని కూడా ఎందుకనుకోవాలి? ఆమె తత్వం ఇదీ అని తెలిసి కూడా ఆమె ఏది మ్లాడినా దాన్ని నెగిెవ్‌గా తీసుకోవడం, అదేం అంటే ప్రాణాలు తీసుకోవటం.. ప్రాణాలు అంత తేలిగ్గా వున్నాయా అంకుల్‌?”
	”నా ప్రశ్నకు నువ్విచ్చే సమాధానం ఇదేనా రాజు? నువ్వు డాక్టర్‌వి. ఆమెను సేఫ్‌సైడ్‌లో వుంచాల్సిన బాధ్యత నీకు లేదా?”
	”అదిప్పుడు సేఫ్‌సైడ్‌లోనే వుందంకుల్‌. కరక్ట్‌ ప్లేస్‌లోనే వుంది. మంచి పేరున్న హాస్పిటల్లోనే జాయిన్‌ చేశారు మీరు. తొందరగానే కోలుకుంటుంది. డోంట్ వర్రీ!” అన్నాడు.
	”అది కాదు రాజు. నరేంద్ర ముంబై వెళ్లాక సౌమ్యను ఎవరు చూడాలి. ఆమె బాధ్యతను ఎవరు తీసుకోవాలి? ఆమె అత్తగారి సంగతి మనం చూస్తూనే వున్నాం. నరేంద్ర వెళ్లాక హాస్పిటల్లో మీరెవరో ఒకరు వుండాలిగా! ఆ తర్వాత ఆమెను కొంతకాలం మీ ఇంట్లో వుంచుకుంటే మంచిదేమో అని నా అభిప్రాయం” అన్నాడు.
	”అలా కుదరదు అంకుల్‌. నాకు నా హాస్పిటల్‌ వర్క్‌తోనే సరిపోతుంది. మా అమ్మ మా చిన్న చెల్లిని చూసుకోవాలి. మా నాన్న సౌమ్యను చూసుకోలేడు. అయినా సౌమ్యను మేమెందుకు చూడాలి అంకుల్‌! ఆమెకు అత్త వుంది. మామ వున్నాడు. భర్త ముంబై వెళ్లినా అప్పుడప్పుడు వచ్చి చూసుకోగలడు. వాళ్లెవరూ లేకుంటే కదా మేము దాని గురించి ఆలోచించాలి?”
	”అదే వుంటే ఇన్ని మాటలెందుకు రాజు? వాళ్ల గురించి మనకు తెలియదా?”
	”వాళ్లు అలాగే వుాంరంకుల్‌! మా చెల్లెలుకు పెళ్లయిన కొత్తలో ‘మీరు మీ కొడుకును డాక్టర్ని చదివిస్తున్నారు. కూతుర్ని టెన్త్‌లోనే మాన్పించారు. ఇదేం పద్ధతి?’ అంటూ మా అమ్మతో గొడవ పెట్టుకుంది తారమ్మ. అది మా ఇష్టం అంకుల్‌! ఆడపిల్లను అంత వరకే చదివించాలనుకున్నాం. అంతే చదివించాం. మా బావగారికి అదెంతవరకు చదివిందో తెలిసే పెళ్లిచేసుకున్నాడు. అది వదిలేసి ఇప్పుడు తారమ్మ ఏదో అంోందని మా నేివిీకి విరుద్ధంగా వుండలేం కదా! నేను డాక్టర్నయి రోగులకు సేవ చెయ్యాలనుకున్నాను. ఆడపిల్ల కదా! దాన్ని గృహిణిగా వుంచాలనుకున్నాం. పెళ్లి చేశాం! ఇదేమైనా పెద్ద నేరమా?” అన్నాడు రాజు.
	”కాదనుకో! అత్తగారింట్లో మీ చెల్లెలు పడుతున్న బాధలు కూడా మీకు తెలియనివి కావు. అందుకే ఆలోచించమంటున్నాను” అన్నాడు అంకిరెడ్డి.
	”ఆలోచించానికేం లేదంకుల్‌! ఎవరు వుండాల్సిన స్థానంలో వాళ్లు వుండాలి” అన్నాడు రాజు.
	”నువ్వు మొది నుండి ఇంతేనటగా!”
	”అంటే! మీరేమంటున్నారో నాకు అర్ధం కావడం లేదంకుల్‌!”
	”సౌమ్యను నరేంద్ర వాళ్ల మదర్‌కి దూరంగా వుంచి చదివించాలనుకుంటే నువ్వు వద్దన్నావట!”
	”దూరంగా వుంచితే దానికి అక్కడ సెక్యూరిీ ఎవరంకుల్‌! అలా అనుకుంటే మేమే చదివించేవాళ్లంగా! పెళ్లెందుకు చేస్తాం! దానికి అత్తా, మామా, భర్త, కుటుంబ భద్రత వుండాలనేగా పెళ్లి చేశాం. అదంతా పక్కనప్టిె అదెక్కడికో వెళ్లి ఒంటరిగా చదివి ఏం చేస్తుంది? జాబ్‌ చేస్తుందా? జాబ్‌ చేస్తూ కూడా ఒంటరిగా వుండాల్సిందేగా! అప్పుడు మాత్రం దానికి సెక్యూరిటీ ఎవరు? చదువు పేరుతో, జాబ్‌ పేరుతో, ఆడపిల్లను  ఒంటరిగా వదిలి నీ పాటికి నువ్వు బ్రతుకు, పో…. రెక్కలు మొలిచాయి కదా అని వదిలేస్తే ఆ లైఫ్‌ దాన్నెంత భయపెడు తుందో నాకు తెలుసు! చివరికి అదెంత ప్రెస్టేషన్‌లోకి వెళ్తుందో నేను ఊహించగలను. అందుకే దాన్ని ఎక్కడో వుంచి చదివించానికి మేము ఒప్పుకోలేదు” అన్నాడు.
	”మీరు ఒప్పుకోకపోవటం ఎంత వరకు కరక్టో నాకు తెలియదు కాని మీ బావగారి మాట కూడా మీరు వినాలి కదా! అలా విని వుంటే ఇప్పుడు ఈ దుస్థితి వచ్చి వుండేది కాదేమో!” అన్నాడు అంకిరెడ్డి.
	”అలా అని ఎందుకనుకోవాలి అంకుల్‌! ఒక కోడల్ని అత్తగారు ఎన్ని బాధలు ప్టిెనా మాటకు మాట అనకుండా కాస్త తగ్గితే ఆ ఇంో్ల ఆ కోడలికి వుండేంత రక్షణ బయటకెళ్తే వుంటుందా? ఇప్పుడు నిద్ర లేచినప్పి నుండి నా చెల్లెలికి వాళ్ల అత్త మాత్రమే కన్పిస్తుంది. అదే బయటకెళ్తే?? ఇంతకన్నా ఎక్కువ ప్రమాదంలో ఇరుక్కోదన్న గ్యారంటీ ఏమి? ఇప్పుడు కనీసం ప్రాణంతోనైనా వుంది. అప్పుడు అదికూడా వుండేది కాదేమో!” అన్నాడు.
	ఆయన ఆశ్చర్యపోతూ ”నువ్వొక డాక్టర్‌వై వుండి నీ చెల్లెలు విషయంలో సరిగా ఆలోచించడం లేదేమో రాజు! అదీ ఈ కాలంలో చెయ్యాల్సిన ఆలోచనలు కావు నీవి…”
	”ఏ కాలంలోనైనా ఒక ఆడపిల్ల గురించి చెయ్యాల్సిన ఆలోచనలే నేను చేస్తున్నాను అంకుల్‌! అది నా చెల్లెలు. పరాయిది కాదు. ఏదో నాలుగు మాటలు చెప్పి ‘ఇలా అయితే బాగుంటుందేమో… అలా అయితే బాగుంటుందేమో’ అని అనానికి… ఇలా అయితేనే బావుంటుందన్న కచ్చితమైన ఆలోచన నాది… ఎప్పుడైనా మనవాళ్ల దగ్గరే మనకు సెక్యూరిీ వుంటుంది అంకుల్‌. మనవాళ్లే మనల్ని బాగా చూస్తారు. మనస్పర్ధలు ఎంతోకాలం వుండవు. సౌమ్యవాళ్ల అత్తగారి దగ్గర వుంటేనే దానికి సేఫ్టీ… అలా కాకుండా సౌమ్యను మేము తీసికెళ్తే వాళ్ల అత్తా కోడళ్ల రిలేషన్‌ బ్రేక్‌ అవుతుంది. మాక్కూడా సౌమ్యను మా ఇంో్ల వుంచుకుంటే అవమానాలు ఎదురవుతాయి.  మనశ్శాంతిగా ఉండదు. అందుకే వద్దనుకుంటున్నాం. అప్పుడప్పుడు ఎలాగూ మా బావగారు వచ్చి వెళ్తూనే వుంటారు. మేము కూడా వెళ్లి చూసి వస్తుాంం. ఇంతకన్నా నేను కాని మా పేరెంట్స్ కాని సౌమ్య విషయంలో మాట్లాడేదేమీ లేదు” అన్నాడు.
	అంకిరెడ్డి కోపంగా ఫోన్‌ పెట్టేశాడు. ఆయనకెందుకో రాజు మాటలు నచ్చటం లేదు. ఏ అన్నయ్య అయినా ఇలా మాట్లాతాడా? పుట్టించిన వాళ్లు ఒక ఆడపిల్ల పట్ల ఇంత నిర్దయగా వుంటారా? రాజువి కాని, వాళ్ల తల్లిదండ్రులవి కాని స్వార్ధపు ఆలోచనలుగా అన్పిస్తున్నాయి. రాజుకి ఫోన్‌ చెయ్యక ముందు ఆయనలో వున్న ఆలోచనలు వేరు. ఇప్పుడు వస్తున్న ఆలోచనలు వేరు. నరేంద్ర ఆయన కొడుకు స్నేహితుడే అయినా ఇప్పుడు ఆయనకు కూడా బాగా దగ్గరయ్యాడు. అందుకే ఆయన నరేంద్ర అడిగితే ఏ సహాయం చెయ్యానికైనా సిద్ధంగా వున్నాడు. ఇది నరేంద్రకి ఎలా చెప్పాలా అని ఆలోచిస్తున్నాడు. రాజుతో మ్లాడినట్లు వెంటనే నరేంద్రకి చెప్పేశాడు.
జ              జ              జ
	హాస్పిటల్‌ నుండి ఇంటి కెళ్లాడు నరేంద్ర.
	పంపు దగ్గర నిలబడి చాలాసేపు స్నానం చేశాడు.
	ఫ్రష్షప్పయి బ్యాగ్‌ సర్దుకుంటున్నాడు.
	అతను ముంబై వెళ్లకుండా ఇంకొక్క క్షణం కూడా ఆగడానికి లేదు. చివరిక్షణం వరకు చూశాడు తల్లి సమాధానం కోసం…  తల్లికాని, తండ్రి కాని సౌమ్య గురించి ఒక్కమాట కూడా మ్లాడలేదు. ఆఖరికి అతనే ఒక నిర్ణయానికి వచ్చాడు. రాత్రంతా హాస్పిటల్‌లో వెయిటింగ్ హాల్లో కూర్చుని ఒంటరిగానే ఆ నిర్ణయం తీసుకున్నాడు. సౌమ్య బాగున్నప్పుడు ఏ విషయమైనా ఆమెతో చెప్పుకునేవాడు. తల్లి తర్వాత అన్నీ ఆమే అన్నట్లుండేది. ఇప్పుడా అవకాశం లేకుండా ఆమె కోమాలో  వుండటం అతనికో బాణం దెబ్బ అయింది. ఆమె బాగుంటే అసలీ నిర్ణయం తీసుకోనిచ్చేది కాదేమో!
	శేషేంద్ర సందేహాన్ని ఆపుకోలేక ”నువ్వు వెళితే కోడల్ని ఎవరు చూస్తారు నరేంద్రా! వాళ్లవాళ్లేమైనా చూస్తామన్నారా? వాళ్లతో మ్లాడావా?” అడిగాడు.
	నరేంద్ర వెంటనే మ్లాడకుండా ఒక్కక్షణం ఆగి ఆ తర్వాత
	”వాళ్లెందుకు చూస్తారు నాన్నా! సౌమ్య నా మనిషా! వాళ్ల మనిషా? సౌమ్యతో వాళ్లకేం పని వుంది చెప్పు!” అన్నాడు.
	”అది కాదురా! నువ్వు వెళ్తుంటే ఎలా అని అడుగుతున్నాను. నువ్వుంటే అన్నీ చూసుకుంటావ్! మరి హాస్పిటల్లో కోడలికి తగిన ఏర్పాట్లు ఏమైనా చేసి వెళ్తున్నావా?” అన్నాడు.
	”ఏర్పాట్లు ఏముంటాయి నాన్నా! నర్స్‌లేమైనా మన మనుషులా? ఏదో చూస్తారు. మనలాగా చూడరు కదా! నేనయితే ఇప్పుడు తప్పనిసరిగా వెళ్లాలి. అయినా నేనేం అక్కడ వుండానికి వెళ్లటం లేదు. మళ్లీ రావానికే వెళ్తున్నాను. వచ్చాక ఇక వెళ్లను. ఇక్కడే వుండిపోతాను” అన్నాడు.
	”మళ్లీ వెళ్లవా?” ఉలిక్కిపడ్డాడు శేషేంద్ర. ఆయన భార్య తారమ్మ కూడా నోరెళ్ల బెట్టేసింది… ఆమె కొడుకు ఇంికి రావడం, స్నానం చెయ్యటం, బ్యాగ్‌ సర్దుకోవటం మౌనంగా చూస్తూనే వుంది. కొడుకు మ్లాడితేనే మ్లాడాలని ముఖాన్ని సీరియస్‌గా పెట్టుకొని తిరుగుతోంది. కొడుకు అలా అనగానే ీవీ స్క్రీన్‌ మీద స్క్రోలింగ్‌ ఆగినట్లు కొడుక్కి నాలుగు అడుగుల దూరంలో ఆగి బిత్తరపోయి చూస్తోంది.
	”అలా రావానికి వుండదేమో కదా నరేంద్రా? ఎలా వస్తావ్‌? 20 సంవత్సరాల వరకు నేవీలోనే వుంటానని బాండేదో రాసిచ్చానన్నావే? వాళ్లు నిన్ను మధ్యలో రానిస్తారా?” చాలా నెమ్మదిగా కొడుక్కి ఏమాత్రం కోపం రాకుండా అడిగాడు శేషేంద్ర.
	”నా సొంత రిక్వెస్ట్‌ మీద రానిస్తారేమో ట్రై చేస్తాను నాన్నా! కోమాలో వున్న నా భార్యకు నా అవసరం వుంది. నేను తప్ప ఎవరు చూస్తారు తనని… నా కుటుంబ సమస్యలు, సౌమ్యకు డాక్టర్లు ఇస్తున్న ట్రీట్మెంట్ గురించి పై అధికారులకి చెప్పుకుని రిక్వెస్ట్‌ పెట్టు కుంటాను. కారణాలు సరిగా వుంటే నా రిక్వెస్ట్‌ని యాక్సెప్ట్‌ చేస్తారు. లేకుంటే లేరు. అక్కడే వుండిపోవలసి వస్తుంది. ఏదైనా ఫిఫ్టీ ఫిఫ్టీ ఛాన్సెస్‌ వున్నాయి”
	”మరి ఇక్కడికొచ్చి ఏం చేస్తావురా?”
	”వచ్చాక ఆలోచిస్తాను నాన్నా!”
	”నేవీ వాళ్లు డబ్బు లేమైనా ఇస్తారా?”
	”ఇవ్వరు. నేను మధ్యలోనే వచ్చేస్తున్నాను కదా! నేవీ నుండి నాకు రావలసిన బెనిఫిట్స్ కూడా ఇకపై రావు. నేను ఇంతవరకు వుంచుకున్న సేవింగ్స్‌ మాత్రమే నాకు వస్తాయి. అంతేకాదు, నేను ఇక్కడికి వచ్చేశాక వాళ్ల నుండి నాకు ఎలాిం సెక్యూరిీ అందదు. బెనిఫ్స్‌ితో పాటు సెక్యూరిటీ కూడా పూర్తిగా ఆగిపోతుంది. ఇక్కడ వుండే మామూలు సివిల్‌ పర్సన్‌లాగే అయిపోతాను” అన్నాడు నరేంద్ర.
	ఇన్నిరోజులు నేవీ డ్రస్‌లో బలమైన భుజాలతో, ఆత్మవిశ్వాసంతో మెరుస్తున్న కళ్లతో కన్పించే కొడుకు ఇప్పటి కే చాలా మారిపోయి కన్పిస్తున్నాడు. అతను లోగడ అప్పుడప్పుడు నేవీలోంచి ఇంికొచ్చి తిరిగి నేవీలోకి వెళ్తూ బస్‌ ఎక్కుతున్నా దిగుతున్నా తారమ్మ గుండె సంతోషంతో పొంగుతుండేది. కంటినిండా కొడుకునే చూసుకునేది. ఒక నావికుడిని కన్నతల్లి అనుభూతి ఎలా వుంటుందో ఆమె గొప్పగా అనుభవించేది. ఇక పూర్తిగా ఇక్కడికి వస్తే నరేంద్ర అలా వుాండా?
	”ఇక్కడకొచ్చేస్తే నువ్వింకేం పని చెయ్యగలవు నరేంద్రా! ఏదో ఒక పని అయితే వుండాలిగా!” తండ్రిగా ఆయనలో వున్న భయాన్ని ఆయన బయట పెట్టాడు శేషేంద్ర.
	బ్యాగ్‌ జిప్‌ సరిగా పడకపోతే దాన్ని మళ్లీ లాగి దానివైపే చూస్తూ ”సౌమ్య కాస్త కోలుకున్నాక హైదరాబాదు వెళ్లి ఏదో ఒక పని చేసుకుంటాను లే నాన్నా! మన ఊరిలో అయితే వుండను” అన్నాడు నరేంద్ర.
	హైదరాబాద్‌ అనగానే తారమ్మ గుండె జల్లుమంది. హాస్పిటల్‌ వెయిిింగ్‌ హాల్లో ఈవ్‌ెం మేనేజర్‌ అంకిరెడ్డితో మ్లాడిన మాటలు గుర్తొచ్చాయి. హైదరాబాదు వెళ్తే తన కొడుకు కూడా మద్యం, మాదక ద్రవ్యాలకు బానిసై చాలీచాలని జీతంతో కడుపు మాడ్చుకుంటూ ప్‌ుపాత్‌లు, రైలుప్టాలు, బ్రిడ్జిలు, ఫ్లైఓవర్ల కింద పడుకుంటాడేమో! పెద్దపెద్ద చదువులు చదివినవాళ్లకే ఉద్యోగాలు దొరకడం లేదంటున్నారు. తన కొడుక్కి వెళ్లగానే ఎవరిస్తారు ఉద్యోగం? ఉద్యోగం లేకుండా ఆ ఉలుకూ, పలుకూ లేనిదాన్ని వెంటబెట్టుకెళ్లి ఏం చేస్తాడు? ఈవెంట్ మేనేజర్‌ అన్నట్లు వీళ్లిద్దరు కూడా చివరకి గుర్తు తెలియని మృతుల సంఖ్యలోకి చేరిపోతారా?!!” వణికింది తారమ్మ.
	…తన కొడుకు అలా ఎప్పటికీ కాకూడదు. వాడొక సైనికుడు. సైనికుడుగానే బ్రతకాలి. సైనికుడుగానే మరణించాలి. తనుకూడా మామూలు తల్లిలా వుండకూడదు. ఒక వీరుని కన్న తల్లిలా వుండాలి… వీరుని తల్లిలాగే చావాలి. ఏదైనా బలంగా కావాలనుకున్నప్పుడు కొంత కోల్పోవాలి. కొంత రాజీపడాలి. ఏదీ లేకుండా ఏదీ రాదు. బిడ్డల్ని అందరూ కాంరు. ఆ బిడ్డల్ని బాగా డబ్బు సంపాయించుకునే స్థాయికి ఎదిగేలా తీర్చిదిద్దుకుాంరు. అది అందరూ చేసే పనే…! కానీ తన కొడుకు చేస్తున్న పనిలో డబ్బుకన్నా దేశ సేవ వుంది. దేశభక్తి ఉంది. దేశం కోసం చావానికైనా సిద్ధపడి బార్డర్‌లో గన్ను పట్టుకొని గస్తీ తిరుగుతాడు… ఇవి మామూలువాళ్లు చేసే పనులు కావు. అలాిం కొడుకును నిర్వీర్యుణ్ణి చేసి, దానికి తగిన పరిస్థితుల్ని కల్పించి ఇప్పికే చాలా పాపం చేసుకుంది.
	ఒక్క ఉదుటున కొడుకు దగ్గరకు వెళ్లింది తారమ్మ. బ్యాగ్‌ జిప్పు పట్టుకొని వున్న కొడుకు చేయి పట్టుకొని ”నువ్వు వెళ్లు నరేంద్రా! మళ్లీ రావద్దు” అంది. ఆమె గొంతు వణికింది.
	”నేనొస్తానంటే రావద్దాంవేంటమ్మా! నీకు తెలియదులే! సౌమ్య కోసం నేను రావాలి. నాకు దేశం కన్నా నా భార్య ముఖ్యం” అన్నాడు.
	”నీ భార్య ఎక్కడికి పోతుందిరా! నేనున్నాను కదా!” అంది. ఇంకా ఆమె గొంతు వణుకుతూనే వుంది. ఏదో తప్పుచేసి, ఆ తప్పును సరిదిద్దుకోబోయేటప్పుడు కలిగే మార్పు అది.
	”ఈ నమ్మకం ఒకప్పుడు వున్నది కాని ఇప్పుడు లేదమ్మా! నేను వెంటనే వచ్చేస్తాను. అక్కడ వుండను. నేను వచ్చే వరకు సౌమ్యను వాళ్ల మదర్‌ చూసుకుాంరు. రాజుకి అలా చూసుకోమని చెప్పే వెళ్తాను”
	”వాళ్లెవర్రా చూసుకోానికి… నా కోడల్ని వాళ్లు చూసేదేిం? నేను లేనా? మీ నాన్న లేడా? సౌమ్య హాస్పిటల్లో ఎన్నిరోజులు వుంటుందో అన్ని రోజులు నేను హాస్పిటల్లోనే వుాంను. నువ్వేం భయపడకు. తర్వాత మన ఇంటికి తీసుకొచ్చుకొని జాగ్రత్తగా చూసుకుంటాం! నువ్వెళ్లు. మళ్లీ రాకు. వచ్చి నువ్విక్కడ చేసే పనులు కూడా ఏమీ లేవు” అంది. ఆమె అప్పటి కప్పుడే ఒక నిర్ణయానికి వచ్చింది.
	”అలా ఎందుకు అనుకోవాలమ్మా! వచ్చాక ఏదో ఒక పని వెతుక్కుంటానుగా! పనులు చేసేవాళ్లకి పనులు లేకపోవటం ఏంటి? ఏదో ఒక పని దొరుకుతుందిలే!” అన్నాడు.
	”ఎంత చెప్పినా వినవారా నువ్వు… కోడల్ని నేను చూసుకుంటానని చెబుతున్నాను కదా! సౌమ్య గురించి వాళ్ల వాళ్లకేం చెప్పకు. నేను చూసుకుంటాను” అంటూ భరోసా ఇచ్చింది.
	”వద్దులేమ్మా!”
	”ఎందుకురా?”
	”ఎందుకంటే ఇకముందు సౌమ్యకు జరగరానిది ఏమైనా జరిగితే దానికి కారణం నువ్వే అంటారు. అప్పుడిక పోలీసులు, కేసులు అనవసరంగా నువ్వు ఇరుక్కుంటావ్! నీవల్లనే సౌమ్య ఒకసారి సూసైడ్‌ చేసుకోవటం, మళ్లీ బావిలో దూకటం జరిగిందన్న విషయం ఊరందరికీ తెలిసిపోయింది. అయినా ఎవరూ నోరెత్తలేదు. ఈసారి  ఏం జరిగినా అందులో నీ తప్పేం లేకపోయినా నీవల్లనే జరిగిందాంరు. ఈ రెండుసార్లు నీమీదకి ఎవరూ రాలేదు కాని ఈసారి తప్పకుండా వస్తారు. మనం మన సేఫ్‌సైడ్‌ కూడా చూసుకోవాలి కదా! నిన్ను ఎవరైనా ఏదైనా అన్నా, ఏమైనా చేసినా నేను తట్టుకోలేను. ఉన్న బాధకు మరో బాధను ఎందుకు తోడు చేసుకోవాలి” అన్నాడు నరేంద్ర.
	ఆమె ఒక్కక్షణం షాక్‌లోకి వెళ్లింది.
	”మన ఊరివాళ్లు మౌనంగా వుండటం వల్ల ఏదీ బయటకి రావటం లేదు. అదే సౌమ్య తల్లిదండ్రులు ఏమాత్రం నోరు విప్పినా పోలీసులొస్తారు. న్యూస్‌రిపోర్టర్స్‌ వస్తారు. వాళ్లు పోలీసుల దగ్గర వివరాలు సేకరించి టీ.వీ ఛానల్స్‌కి రిపోర్ట్స్‌ ఇస్తారు. అప్పుడు టీ.వీ ఛానల్స్‌ వూరుకోవు, బ్రేకింగ్‌ న్యూస్‌ అంటూ స్క్రోలింగ్స్‌ వేస్తారు. దాన్ని అన్ని చానల్స్‌ టెలికాస్ట్‌ చేస్తాయి. నేను నేవీలో వుండేవాడ్ని కాబ్టి నేషనల్‌ ఛానల్స్‌ కూడా ఆ న్యూస్‌ని కవర్‌ చేస్తాయి. ఇలాంటి సంఘటనలు జరిగిన దగ్గరకి మహిళా మండలి కార్యకర్తలు, సైకాలజిస్ట్‌లు కూడా వస్తుంటారు. నువ్వు వాళ్లను తట్టుకోలేవు. ఇంట్లోనే కదా! కోడల్ని ఏమంటే ఏముందిలే అని నీలాంటి అత్తగార్లు అనుకుంటే అనుకోవచ్చు కాని ఆ తర్వాత దాని పర్యవసానం ఘోరంగా వుంటుందమ్మా! ఇదంతా ఎందుకు చెప్పు! నేను నాభార్యతో ఎటైనా వెళ్లిపోతా! అలా కాకుండా నేను నేవీలోనే వుండి ఆమెను మీ దగ్గర వుంచితే ఏం జరుగుతుందో చూస్తున్నాంగా… దానివల్ల మీకు కష్టమే! మాకు కష్టమే!” అన్నాడు.
	ఆమె కొడుకువైపు చూడకుండా తలవాల్చి నేలవైపు ఆలోచనగా చూస్తోంది.
రచన: డా. శ్రీసత్య గౌతమి
ఈ లోపుల అనైటా సెల్ ఫోన్ మ్రోగింది. ఎవరా అని చూసేసరికి అది జేసన్ నుండి. అదే చెప్పింది మిగితా ఇద్దరికి. వెంటానే ఫోన్ ఎత్తి.. తాను ఎక్కడున్నదీ చెప్పింది, తనతో పాటు ఏరన్, అతని ఫ్రెండ్ కూడా వున్నారని చెప్పింది. జేసన్ కేసుకి సంబంధించిన వివరాలు మాట్లాడాలన్నాడు. అనైటా ఏదో చెప్పబోయేంతలో, ఏరన్ తనని ఫోన్ అడిగి తీసుకొని, జేసన్ తో మాట్లాడాడు. ఏదో ఒక నిర్ణయానికి వచ్చినవాడిలా గంభీరంగా జేసన్ కి చెప్పాడు. “మేము కూడా కేసు గురించే మాట్లాడుకుంటున్నాము, మీకు వీలయితే ఇప్పుడే ఇక్కడే కలుద్దాము మీరు ఈ చుట్టు ప్రక్కలే ప్రస్థుతం ఎక్కడేనా వున్నట్లయితే మా రెస్టారెంట్ కి వచ్చేయండి” అని ఎక్కడికి రావాలో అడ్రస్ చెప్పాడు.
జేసన్ తల పంకించుకొని, చేతి వాచీలో టైం చూసుకున్నాడు, అప్పుడు కొన్ని క్షణాలు ఆలోచించి “సరే నేను అక్కడికే వస్తున్నాను” అని చెప్పాడు. ఇంతలో ఏరన్ తనకి కూడా ఆర్డర్ చెప్పేస్తున్నామని జేసన్ కి చెప్పాడు. ఎలాగూ చేసిన ఆర్డర్ టేబుల్ మీదకి చేరేసరికి టైం పడుతుంది, జేసన్ రావడానికి ఎలాగూ ఇరవై నిముషాలు పడుతుంది. అప్పటికల్లా ఫుడ్డు వచ్చేస్తుంది. ఇరవై నిముషాల్లో  వాళ్ళ దగ్గరకి వచ్చేశాడు జేసన్.
షేక్ హ్యాండ్లు,  ఫెర్నాండేజ్ తో క్రొత్త పరిచయాలు అయిపోయాయి. ఈ లోపుల ఆర్డర్ చేసిన ఫుడ్డు కూడా టేబుల్ పైకి వచ్చేసింది. నలుగురూ తింటూ మెల్లగా అసలు కధలోకి వచ్చారు. మొదట అనైటా అడిగింది “జేసన్, కేసు వివరాలు ఐఅవో చెప్తానన్నారు?”.
జేసన్: యస్. మొన్న ఫైల్ లో దొరికిన అడ్రస్ ని ఆధారం గా తీసుకొని ఆ ఇంటికి వెళ్ళాను. ఆ ఇంటి తాళం వేసేసి వుంది. ఆ ఇల్లు చూడ్డానికి చాలా పాతది. ఎవరూ లేకపోవడం తో ప్రక్కనున్న ఇంటి వాళ్ళని అడిగాను,  అందులో ఎవరుంటున్నారని, ఎక్కడికి వెళ్ళారని?
వాళ్ళు వెంటనే ఒక ముసలావిడ పోయిన సంవత్సరం వరకూ వుండేదని, అయితే వాళ్ళకు పెద్దగా వివరాలు తెలియవని, వాళ్ళు వచ్చి కేవలం సంవత్సరమే అయ్యిందని చెప్పారు. ఇప్పుడు చెప్పబోయేదేమిటంటే ఆ ముసలావిడ అక్కడినుండి వెళ్ళిపోయి సంవత్సర కాలమయ్యింది. అప్పటినుండి ఇప్పటిదాకా ఆ ఇంటికి రాలేదు. ఆ ప్రక్కవాళ్ళే ఆ ముసలామెకు తమ్ముడు వరస ఒకతను ఆ ఏరియాకు కొంచెం దగ్గిరలోనే వుంటాడని చెప్పారు.
జేసన్ అతన్ని వెళ్ళి కలిశాడుట. ఆవిడ తమ్ముడు ఆ ఇంటి తాళాలు తన వద్ద వున్నాయని చెప్పాడు. జేసన్ ఆ ముసలావిడ గురించి అడిగాడు. ఆమె తనకు కజిన్ అవుతుందని చెప్పాడు. జేసన్ తానెందుకు వచ్చిందీ టూకీగా చెప్పినప్పుడు, ఆ వ్యక్తి వివరాలు ఇవ్వడం మొదలుపెట్టాడు. ఆమెకొక కూతురు, అల్లుడు వాళ్ళకొక ఆబ్బాయి వుండేవారనీ, కారేక్సిడెంట్ లో కూతురు, అల్లుడు చనిపోతే ఆ పిల్లాడిని తానే సాకడం మొదలెట్టిందనీ, కానీ ఆ పిల్లాడు ఒక ప్రమాదం లో చిక్కుకొని తన ప్రాణాలు కోల్పోయాడని, అది జరిగిపోయి పాతికేళ్ళపైగా అయిపోయిందదని చెప్పాడు. మరి ఇప్పుడామె బాగా ముసలయిపోవడం వల్ల తనని తాను చూసుకోలేక చూసే వాళ్ళు ఎవరూ లేక వృద్దాశ్రమనికి వెళ్ళిపోయిందనీ, ఈ ఇల్లు అద్దెకిస్తూ ఆ అద్దె డబ్బులు తన ఆశ్రమానికి ప్రతి నెలా పంపమని తనకు చెప్పిందనీ, తానలాగే చేస్తున్నాడని.. ఒక నెల క్రితమే అద్దెకున్న వాళ్ళు ఖాళీ చేస్తే ఇల్లంతా శుబ్రం చేయించి క్రొత్తవారి గురించి చూస్తున్నానని చెప్పాడు.  జేసన్ అతన్ని పట్టుకొని ఆమె ని కలవడానికి వృద్దాశ్రమానికి వెళ్ళాడు. వెళ్ళేసరికి ఆమె ఆరోగ్యం బాగా క్షీణించి బెడ్ మీద వుంది. ఆశ్రమం వాళ్ళు సదుపాయాలు బాగానే చేస్తున్నారు, వైద్య సహాయం కూదా అందిస్తున్నారు. మాట్లడానికి ఓపిక తక్కువే వున్నా అడిగినది అర్ధం చేసుకొని చెప్పగలిగే పరిస్థితిలోనే వున్నది. ఆమెను చూడగానే ఒక ప్రక్క సంతోషము ఆమె దొరికినందుకు, మరో ప్రక్క ఆమె దైర్యానికి గర్వమూ కలిగింది. తనకు తాను చేసికోలేని పరిస్థితి లో తనని తాను మార్చుకొన్నది నా అనేదాని మీద వ్యామోహాన్ని తగ్గించేసుకొని క్రొత్త వాతావరణానికి అలవాటుపడడానికి నిశ్చయించుకోవడమనేది ఒక సాహసమే. ఆవిడ ఆత్మ స్థైర్యానికి ముచ్చటేసింది జేసన్ కి.
“తాను వచ్చిన పనిని టూకీగా చెప్పాడు.  తాను కొంచెం మగతగా వుండడం వల్ల రేపు మాట్లాడతానని చెప్పింది. కాబట్టి నాతోపాటుగా మీలో ఎవరైనా నాతో రావొచ్చు” అన్నాడు జేసన్. ఏరన్ తదితరులకి ఎగిరి గంతెయ్యాలనిపించింది. అనైటాకి మాత్రం ఆ కలవరం తగ్గలేదు, ఇంకా ఎక్కువయ్యింది గాని. ఏరన్ కి ఎందుకో అనైటా కొద్దిరోజులు డా. హౌసర్ పర్యవేక్షణలో అనైటా వుండడం మంచిదేమో అని అనుకున్నాడు. ఈలోపుల జేసన్..”సరే, మీరెందుకో రమ్మని పిలిచారు నన్ను. ఏదైనా క్లూ లు మీకూ దొరికాయా?” అన్నాడు. ఏరన్ తడబడకుండా తను చేసిన పరిశోధనలు, కేస్ వివరాలకి లింక్ చేస్తూ ఆఖర్న అనైటా విషయం కూడా చెప్పాడు. కానీ ఎందుకో జేసన్ తాను చెప్పిన వాటిలో కొన్నిటిని కొట్టి పారేస్తాడేమో అనుకున్నాడు ఏరన్. కానీ అలా జరుగ లేదు. జేసన్ చాలా శ్రద్దగా విన్నాడు. అనైటా వైపు తిరిగి, అనునయం గా ఈ కేసు వివరాలు చాలా త్వరలోనే బయటపడబోతున్నాయి, హంతకులను పట్టుకోవడం ఖాయమని, న్యాయాన్ని గెలిపించడమే తమ ధ్యేయమని మాటిచ్చినట్లు గా మాట్లాడాడు. ఏరన్ కి జేసన్ సంభాషించిన తీరు చాలా ఆశ్చర్యాన్ని కలిగించింది. తర్వాత ఏరన్, ఫెర్నాండేజ్ ల వైపు తిరిగి “నేనిక వెళ్తాను. రేపు పదకొండు గంటలకు వృద్దాశ్రమానికి వెళ్తున్నాను, మీలో ఏ ఒక్కరు వచ్చినా పర్వాలేదు” అని అన్నాడు.
ఏరన్: ఇప్పుడు డా. హౌసర్ ని కలవడానికి వెళ్దామనుకుంటున్నాము, మీరు కూడా మాతో వస్తే మీకన్ని వివరాలు మేము చెప్పకనే మీకర్ధమవుతాయి కదా?
జేసన్: స్టేషన్ లో మీరు చెప్పిన కధనంతా విన్నాకే నా కర్ధమయిపోయింది. పర్వాలేదు నేను మరో చోటకి వెళ్ళాలి ఇప్పుడు. డా. హౌసర్ దగ్గిరకి మీరెళ్ళి రండి, తర్వాత విజిట్ లో నేను జాయిన్ అవుతాను.
జేసన్ చెప్పేసి టక టక మెట్లు దిగి వెళ్ళిపోయాడు. జేసన్ మాటలు విని ఆశ్చర్యపోవడం ఏరన్ వంతయ్యింది.   బయలుదేరేముందు డా. హౌసర్ కి ఫెర్నాండేజ్ ఫోన్ చేశాడు తాము రావడానికి సిద్ధం గా వున్నామని. డా. హౌసర్ సరే అన్నారు. ఓ అరగంట కారులో ప్రయాణం చేసుకుంటూ ఆయనున్న హాస్పిటల్ కి వెళ్ళారు. డా. హౌసర్ కి అనైటా పరిచయాలయ్యాయి. కాజువల్ గా ఆ మాటా, ఈ మాటా మాట్లాడుతూ ఎన్నో జెనెరల్ విషయాలను చర్చించారు. అనైటాకెందుకో హాయిగా అనిపించింది. చాలా రిలేక్సింగ్ గా అనిపించింది. హౌసర్ అది గమనించారు, వెంటనే అలాగే తన దృష్టిని అనైటా పైన నిలిపి మిగితా వారిని విస్మరించి అనైటాతోనే మాట్లాడుతున్నారు అప్పటికి ఏ టాపిక్ మాట్లాడుతున్నారో అదే టాపిక్కుని. ఈ మార్పు ఫెర్నాండేజ్ గుర్తించారు, తాను మాట్లాడడం తగ్గించుకున్నారు. ఇలా మెల్లగా ఒక నిశ్శబ్ద వాతావరణం లో కేవలం డా. హౌసర్ మాట్లాడుతున్నారు, అనైటా కేవలం వింటున్నది, ఇప్పుడు తాను మాట్లాడడం మానేసింది. తాను కూర్చున్న చోటు ప్రక్కనే పేషంట్ టేబుల్ వుంటే అక్కడకి ఆమెను వెళ్ళమని ఆదేశించారు. తానలాగే చేసింది. ఏరన్ కి ఇది చాలా క్రొత్తగా వున్నది. అనైటా కళ్ళు మూసుకొని నిద్రావస్థ లో వున్నది.
డాక్టర్: పెయింటర్..పెయింటర్… (పిలిచారు)
నిశ్శబ్దం..
డాక్టర్: పెయింటర్..పెయింటర్..
మళ్ళీ నిశ్శబ్దం…
డాక్టర్: మళ్ళీ పిలబోయేంతలో … “ఊ” అన్నది అనైటా.
డాక్టర్: వచ్చావా?
అనైటా: వున్నాను.
డాక్టర్: ఎప్పటినుండి?
అనైటా: నలభై ఏళ్ళనుండి. ఇక్కడే.
డాక్టర్: అనైటా ఎలా తెలుసు.
అనైటా: తాను నేను వున్నచోటుకి వచ్చిన దగ్గిరనుండి.
డాక్టర్: నీకేమి కావాలి? అనైటా ని ఎందుకాశ్రయించావ్?
అనైటా: సడన్ గా ఏడవడం మొదలు పెట్టింది. నా మమ్మీ కి బాగోలేదు.
డాక్టర్: ఆమె ఇప్పుడు బాగానే వుంది. తనని అందరూ బాగానే చూసుకుంటున్నారు. ఇప్పుడు మాకు ఏమి చెప్పదలచుకుంటున్నావ్? నీకు న్యాయం కావాలా? ఎందుకు ఇన్నిరోజులపాటు చెప్పకుండా దాస్తున్నావ్?
మళ్ళీ నిశ్శబ్దం.
అనైటా: నేను మమ్మీ గురించి చెప్పాలని అనుకున్నాను.
డాక్టర్: మేము నువ్వు హంతకులకోసం చెప్తావని కూడా అనుకుంటున్నాము. ఎందుకు చెప్పటం లేదు?
అనైటా: వాళ్ళు మమ్మీ ని చంపేస్తారు.
డాక్టర్: మరి నీకు న్యాయం జరగాలని లేదా?
అనైటా: మమ్మీకి ఏమీ జరగకూడదు.
డాక్టర్: ఏమీ జరగదు. జేసన్ మమ్మీని చూసి వచ్చాడు, నువ్వు కలవరపడవలసినదేమీ లేదు. మాకన్ని వివరాలు చెప్పు. మీ మమ్మీకి ఏమీ కాకుండా చూసే భాధ్యత మాది.
డాక్టర్ : ఫెర్నాండేజ్ ని, ఏరన్ ని ప్రక్క రూం కి వెళ్ళిపొమ్మని సైగ చేశాడు. వాళ్ళు అలాగే సైలంట్ గా అక్కడినుండి వెళ్ళిపోయారు.
మళ్ళీ మౌనం ఆవరించింది అనైటాకి, డాక్టర్ కి మధ్య.
అయినా డాక్టర్ ఓర్పుగా పెయింటర్ కి భరోసా కలిగించాలని అనుకున్నారు.
ఇంతలో మళ్ళీ అనైటా మాట్లాడడం మొదలు పెట్టింది. తాను పదేళ్ళపిల్లవాడుగా వున్నప్పుడు తన స్నేహితులతో ఆడుకుంటుండగా స్కూల్ ఆవరణ నుండి కిడ్నాప్ చెయ్యబడ్డాడని చెప్పాడు.
డాక్టర్: వాళ్ళ వివరాలు, ఎవరు చేయించారో నువ్వు చెప్పగలిగితే నీకు న్యాయం జరుగుతుంది. నీలాంటి పిల్లలను రక్షించిన వాడివవుతావు. చెప్పు. మీ మమ్మీ ని సురక్షితం గా చూసుకునే బాధ్యత జేసన్ ఆల్ రెడీ తీసుకున్నాడు.
అనైటా: సరే. అని చెప్పబోయేంతలో.. అనైటా చాలా డిస్టర్బన్స్ కి గురయ్యి ఆ సబ్ కాన్షియస్ లెవెల్ నుండి కాన్షియస్ లోకి రావడానికి చాలా కష్టపడుతున్నది. ఈ ఆకస్మక మార్పుకి కార ణానికి వర్రీ అయ్యి.. అనైటాని సావధాన పరచడం లో నిమగ్నమయ్యారు. అనైటా సావధాన పడి, కొంచెం అలసటగా నిద్ర లోకి జారుకున్నది. తనని అలాగే నిద్ర పోనిచ్చి ఏరన్, ఫెర్నాండేజ్ ల వద్దకు డాక్టర్ వెళ్ళారు. జరిగినదంతా చెప్పారు. ఎందుకు అలా డిస్టర్బ్ అయ్యిందో తెలియదు అన్నారు.
ఏరన్: ఎలాంటి డిస్టర్బన్స్? ఆ టైం లో తానేమయినా పలికిందా?
డాక్టర్: ఏదో ఫోన్ ఫోన్ అని పలికినట్లున్నది.
ఏరన్: రియల్లీ.. నాకయితే ఇప్పుడే మా బాస్ దగిరనుండి ఫోన్ వచ్చింది. నేను ఎత్తే లోపుల కట్ అయిపోయింది. నేను ఫోన్ చెయ్యడానికి మళ్ళీ ప్రయత్నిస్తుంటే సిగ్నల్ దొరకలేదు.
డాక్టర్: ఈజ్ ఇట్? ఇంట్రస్టింగ్. మీ బాస్ ఫోన్ వస్తే అనైటా లోపల డిస్టర్బ్ అయ్యిందంటావా? ఎందుకు? లేదా ఏదో కో- ఇన్సిడెన్సా?
రకరకాల అనుమానాలు.
సరే. మీ బాస్ ఎందుకు ఫోన్ చేసివుంటారు?
ఏరన్: గత వారం నుండి నాకు సిగ్నల్ దొరకడం లేదు, నేను కూడా ఈ కేసు విషయమై ఎక్కడెక్కడో తిరిగుతున్నాను. సిగ్నల్స్ అన్ని చోట్లా లేనట్లున్నాయి, సర్విస్ మార్చాలి.
డాక్టర్: వెయిట్ ఎ సెక్, వెయిట్ ఎ సెక్. కాస్త బెనిఫిట్ ఆఫ్ డౌట్ ఇచ్చి చూద్దాం ఈ విషయానికి. మీ బాస్ ఫోన్ వచ్చినప్పుడు పెయింటర్ కలవర పడ్డాడు. ఈ డైరక్షన్ లో కూడా ఆలోచించి చూద్దాం, యాజ్ యాన్ అబ్సెర్వేషన్ .. ఈ పాయింట్ కూడా అవసరమే.
******************
ఏరన్, అనైటా ప్రొద్దున్నే జేసన్ ని స్టేషన్ దగ్గిర కలిసారు. ముగ్గురూ వృద్దాశ్రమానికి బయలుదేరారు. జేసన్ అడిగాడు, “నిన్న డా. హౌసర్ తో మీటింగ్ ఎలా అయ్యింది?”. ఏరన్ “బాగానే అయ్యింది”..ముక్తసరిగా సమాధానమిచ్చాడు, మళ్ళీ ఏదో ఆలోచనలోకి వెళ్ళిపోయాడు. అప్పుడు అనైటా అందుకొంది “వాళ్ళ మమ్మీ గురించి వర్రీ అవుతున్నట్లుగా చెప్పానుట అంతే”.
“ఓ ఓకె”..క్యాజువల్ గా తీసుకున్నాడు జేసన్. అనైటా మొహం చాలా అలసటగా కనబడుతోంది. ఆశ్రమం వచ్చేసింది. ముగ్గురూ దిగారు. లోపలికెళ్ళేసరికి ఇంకేముంది? ఆవిడ ప్రాణాలొదిలారు అప్పటికే. వృద్దాశ్రమం నడిపే ఓనర్, డాక్టర్స్, నర్సెస్ అలాగే ఇతర సిబ్బందంతా అక్కడే వున్నారు. అప్పుడే చనిపోయిన ఆవిడ తమ్ముడు కూడా లోపలికి అడుగుపెట్టాడు. ఇక వీళ్ళకి ఏమి చెయ్యాలో ఒక్క క్షణం పాలుపోలేదు.  ఒక ముఖ్య సాక్ష్యం పోయింది. ఈ లోపుల వాళ్ళ ఫార్మాలిటీస్ వాళ్ళు చేసుకుంటున్నారు. అనైటా ఆవిడని చూడాలి, లోపలికి వెళ్దామని అడిగింది. కానీ వీళ్ళకి అనైటాని తీసుకొని వెళ్ళడం మంచిది కాదేమో అనిపించింది, కానీ కుదిరేటట్లు లేదు. సరే అని ముగ్గురూ లోపలికి వెళ్ళారు. ఆవిడ మృతదేహాన్ని చూసింది అనైటా.. మామూలుగానే వున్నది. ఇక వెనక్కి తిరిగి వచ్చేస్తుండగా ఆ ఆశ్రమం తాలూకు సూపరింటెండెంట్, ఆవిడ తమ్ముడిని కూడా తోడు తీసుకొచ్చి.. జేసన్ ని కలిసింది.
“సార్, తాను తెల్లవారుఝామున ఎప్పుడో ప్రాణాలొదిలారు. కానీ రాత్రే నాతో మాట్లాడి, ఈ డైరీ, మరికొన్ని ఈ కాయితాలు మీకు ఇమ్మని చెప్పారు” అని జేసన్ కి ఇచ్చేసింది.
అది చూసి ముగ్గురికీ ఒక హోప్ వచ్చేసింది. జేసన్ వెంటనే ఆ కాగితాలు ఏమిటో తెరిచి చూశాడు. అది తన ఇంటి కాగితాలు, తన తమ్ముడికొక ఉత్తరం, ఒక వీలునామా. జేసన్ కి ఒక నోట్. ఆ నోట్ లో తన ఇంటిని ఈ వృద్దాశ్రమానికి వ్రాస్తున్నట్లు, తన తదనంతరం బ్యాంక్ లో తనదగ్గిర మిగిలిన డబ్బు తన తమ్మునికి దక్కవలెనని ఇవన్నీ దగ్గిరుండి సవ్యం గా జరిగేటట్లు చూడమని కోరుతూ తాను తన కొడుకు, కోడలు, మనవడు పెయింటర్ దగ్గిరకే వెళ్ళిపోతున్నట్లు, జేసన్ కి కావలసిన విషయాలన్నీ ఆ డైరీలో పొందుపరచబడివున్నాయని కూడా వ్రాసింది. ఆవిడ సమయస్పూర్థి కి, న్యాయ విచక్షణకి మళ్ళీ ఒకసారి ఆవిడని మనసులోనే అభినందించుకున్నాడు జేసన్.
*********
జేసన్.. ఆడైరీ తెరిచి చూశాడు, ఏదో కవర్ కూడా వుంది, దాంట్లో ఎవరో నలుగురి ఫొటోలు వున్నాయి. ఈ లోపుల ఆవిడ మృతదేహానికి సంబంధించి హడావిడి మొదలయ్యేసరికి ఫొటోస్ ను, డైరీ, కాయితాలు తన ఫైల్ లో పెట్టేసుకొని ఆ పనిలో నిమగ్నమయ్యాడు, మిగితా ఇద్దరిదీ అదే పరిస్థితి. మొత్తానికి ఒక రెండు గంటలసేపు అన్ని కార్యక్రమాలు అయ్యి, ముగ్గురూ ఇంటి దారి పట్టారు. ముగ్గురికీ హృదయభారం ఆవిడ వెళ్ళిపోయినందుకు. అనైటా కార్లో వుంటుండగనే డైరీ చదివింది తర్వాత ఏరన్ కి ఇచ్చింది. మళ్ళీ స్టేషన్ కొచ్చిపడ్డారు. ఇప్పుడు మెల్లగా ఆ డైరీ మీద జేసన్ దృష్టి పడింది. తాను కూడా చదివాడు.  తేదీలు, టైం తో సహా చాలా వివరం గా వ్రాసివుంది.
మలేసియా కు ఆర్ధిక అవకాశాలను వెతుక్కుంటూ చిన్న చిన్న పనిపాట్లకు ఇండోనీషియా, నేపాల్, థాయ్ ల్యాండ్, చైనా, ఇండియా, ఫిలిప్పైన్స్, బర్మా, కాంబోడియా, బంగ్లాదేశ్ మొదలైన దేశాల నుండి స్త్రీ, పురుషులు అఖరికి పిల్లలు కూడా వస్తారు. అయితే ఇదంతా లీగల్ గా జరుగుతున్నా సంఘద్రోహులు తమ స్వలాభాలకోసం తప్పుదారి పట్టిస్తూనేవుంటారు. కొంతమంది వాళ్ళ యజమానుల దగ్గిర అప్పులుండడం వల్లనో, ప్రయివేటు ఎంప్లాయీ రిక్రూటర్స్ వల్లనో, యజమానుల ధనాశలకో బందీలయి నిర్భంధిత కార్మికులుగా మలేసియాకు తరలించబడుతుంటారు, అందులో పిల్లలు కూడా. వాటి మీద గవర్నమెంట్ తగు చర్యలు తీసుకుంటూనేవుంటుంది. అయితే వేరే చోటనుండి మలేసియాకి తరలించబడినట్లు కొంతమంది స్వార్ధపరులు మలేసియా లోపలినుండి కూడా మనుష్యుల్ని నిర్భంధించి సింగపూర్, హాంగ్ కాంగ్, ఫ్రాన్స్ మొదలైన దేశాలకి అమ్మేస్తుంటారు. ఆ విధంగా తప్పిపోయిన పిల్లల జాబితాలోని ఒకడు పెయింటర్ ఆనాడు- నిర్భంధిత బాలకార్మికుడు. తనతోపాటు మరో తొమ్మిది పిల్లలు కూడా వున్నారు. వీళ్ళని పట్టడానికి ఒక నెలరోజులనుండి ప్రయత్నాలు జరిగి చివరికి ఒక రోజున వీళ్ళందిరినీ స్కూలు సిబ్బంది యొక్క కళ్ళు కప్పి, స్కూలు ఆవరణ నుండే ఇద్దరు మనుష్యులు వేన్ లో తీసుకుపోయినట్లు.. వూరి అవతల మరో ముగ్గురిని కలుసుకొని వీళ్ళందరూ పిల్లల్ని మరో వేన్లోకి డిస్ట్రిబ్యూట్ చేస్తుంటుండగా.. మొదటి నుండి ఫాలో అయ్యి వూళ్ళోని ఇద్దరు యువకులు వీటి ఆధారాలని ఫొటోలద్వారా పొందుపరిచి తెలివిగా ఆ పిల్లల్ని వాళ్ళ భారినుండి రక్షించడానికి ప్రయత్నాలు చేసి దొరికిపోయి ఆ పిల్లలతో పాటు వాళ్ళు కూడా ప్రాణాలు కోల్పోయారు. అందులో ఒక్క వ్యక్తి మాత్రం చనిపోయే ముందు ఎలాగోలా తప్పించుకొని ఊళ్ళోకొచ్చి పెయింటర్ అమ్మమ్మ పేరు మీద ఆవిడ వెళ్ళే చర్చికి పోస్ట్ చేశాడు. ఆతర్వాత చనిపోయుంటాడు, ఏనాడూ అతను తనని కలవలేదు అని వ్రాసివుంది ఆ డైరీ లో. ఆ ఆధారాలే ఆ కవర్లో కూడా వున్నాయని వ్రాసింది.
ఆ తర్వాత ఆ కవర్లో వున్న ఫొటోలను చాన్నాళ్ళు ఎవరికీ చూపించకుండా సరి అయిన వ్యక్తికోసం ఎదురు చూస్తూ తన వద్దనే వుంచుకున్నది ఈ విషాదన్నంతా తనలోనే దిగమింగుకొని. ఎందుకంటే తనకు ఆధారాలను పంపిన వ్యక్తి..ఈ నేరస్థులందరూ సంఘం లో బాగా పేరు మోసిన వాళ్ళని, బయటికి పెద్ద మనుష్యుల్లా చెలామణీవుతున్న వాళ్ళనీ వాళ్ళ పేర్లతో సహా వివరాలిచ్చాడు. అందువల్ల తనకు నమ్మకమయిన వ్యక్తులకోసం ఎదురు చూస్తూ..ఈ విషయాన్ని అందరికీ బయటపెట్టకుండా ఎదురు చూస్తున్నదని స్పష్టం గా వ్రాసింది ఒక పేజీలో.
ఆ తర్వాతపేజీలో కొన్నాళ్ళకి తాను చార్లీ (తనకు కుటుంభస్నేహితుడు) ని కలిసినట్లు అతినికి కొన్ని వివరాలు చెప్పి ఈ ఆధారాలని కూడా ఒక కాపీ ఇచ్చినట్లు గా వ్రాసివుంది. చార్లీ అడ్రెస్ వ్రాసి వుంది.
మరో పేజీలో చార్లీ హత్య చేయబడి వుండవచ్చనీ తన నిర్లిప్తతని, ఆవేదన ని వ్యక్తపరిచివుంది. 
వెంటనే జేసన్ తన ఫైల్ లోని మరో ఫోల్డర్ లో పెట్టిన ఫొటోస్ ని బయటికి తీశాడు. జేసన్ తో పాటు ఏరన్ మరియు అనైటా కూడా ఉత్సాహం గా ముందుకొచ్చారు ఆ ఫొటోస్ చూడడానికి. ఇంకేముంది?
ఏరన్ దిగ్భ్రాంతయ్యాడు. అందులో ఒక ఫొటో తనని ఈ కేసు వివరాలు పట్టుకొని రమ్మని పంపిన తన బాస్ “డీన్” ది.
ఆవిడ వ్రాసిన కధనం బట్టి ఆ చార్లీ ఆడ్రెస్స్ ఎక్కడిదా అని అప్పుడు ఆ పేజీ కోసం ఏరన్ గబ గబా వెతికాడు. నోటమాట రాలేదు, అది ఎవరిదో కాదు..అది తన పాత అఫీసు అడ్రెస్సు..అది తన పాత బాసు చార్లీది.
ఏరన్ కి వెంటనే మొత్తం డీన్ తోని జరిగిన సంభాషణ అంతా గుర్తు తెచ్చుకున్నాడు. చార్లీ తనకు చిరకాల పరిచయస్తుడనీ, ఈ కేసు గురించి ఇద్దరూ మాట్లాడుకొని తనని డిటెక్టివ్ గా పంపించాలని అనుకున్నారని డీన్ తనతో చెప్పాడు. అంటే తన బాస్ చార్లీ తనకి తెలియకుండా డీన్ ని కలిసి ఏదో వాగ్వివాధాలకు దిగాడన్నమాట. అయితే తాను ఒకమారు డీన్ వాళ్ళు చార్లీ దగ్గరకు రావడం తాను గమనించకపోలేదు.
అప్పుడే డీన్ “నన్ను చూసి వుంటాడు, తర్వాత నా వివరాలు తెలుసుకొనివుంటాడు. మరిఈ అనైటా వ్రాసిన నిశీధి పవనాలు డీన్ వరకూ ఎలా వచ్చింది?”… స్వగతం గా అనుకుంటూ.. వెంటనే… అనైటా వైపుకి తిరిగి అదే అడిగాడు,
అనైటా తాను పనిచేస్తున్న లోకల్ కమ్మ్యూనిటీ పేపర్ ఆఫీసుని క్రొత్తగా మరో ఎడిటోరియల్ బోర్డ్ కొన్నాదని..ఆ క్రొత్త ఎడిటోరియల్ కే రిపోర్ట్ పంపానని చెప్పింది. అది చార్లీ యే. ఏరన్ కి కూడా తెలియలేదు..ఏదో ఎప్పుడూ మన ఆఫీసుని ఎక్స్ పేండ్ చెయ్యాలని అంటుండేవాడు గానీ, ఈ విషయం మాత్రం ఆఫీసులో ఎవరికీ చెప్పలేదు. బహుశా అందరికీ ఒకేసారి చెప్పే లోపుల చనిపోయివుంటడు అని స్వగతం గా అనుకున్నాడు. 
డీన్ తనని పంపిస్తూ.. అనైటా వివరాలు కనుక్కొని తనకి తెలియజెయ్యమని, ఆవిడ ఏమేమి విషయాలు సేకరించిందో తనకు తెలియజెయ్యమనీ, ఆ పెయింటర్ ఆత్మ నే నిజం గా చెప్తున్నదా లేక మరెవ్వరయినా మాట్లాడుతూ కన్ ఫ్యూజ్ చేస్తున్నారా అన్నవిషయాలు సేకరించి తెమ్మన్నాడే తప్ప..ఈ కేసుకి సంభందించిన వివరాలకోసం గానీ, న్యాయం కోసం గానీ తాను ఎక్కడా ఆలోచించినట్లు తనతో మాట్లాడినట్లు ధాఖలాలే లేవు. పైగా తననేమీ అడగొద్దనీ..తనకు తానే అన్నీ తెలుసుకొని తనకి కావలసిన వివరాలని అందిస్తూవుండాలని షరతు పెట్టాడు కూడా. ఇవన్నీ అనైటాకి, జేసన్ కి కూడా చెప్పేశాడు. ఇంకేమిటి? క్రైం స్టోరీ మొత్తం అర్ధమయిపోయింది.
 *****
ఈ వివరాలన్నీ ఏరన్ అక్కడున్న పోలీసుకి తెలియజేసి..డీన్ ని కస్టడీలోకి తీసుకునేలా చేశాడు. జేసన్ సహాయం తో తమ వద్దనున్న ఆధారాలన్ని కోర్టు లో చూపించారు. డీన్ ఇక ఏమీ చెయ్యలేక నేరాన్ని వప్పుకున్నాడు, అంతే కాక చార్లీ అర్ధాంతర చావుకు డీన్ మరియు అతని అనుచరులే కారణమని కూడా తెలియ జేశాడు. చార్లీ పోలీసులకి లొంగిపొమ్మని, లేదంటే తన దగ్గరున్న వివరాలని పోలీసుకు అప్పజెప్తానని చెబుతుండడం వల్ల అటువంటి నిర్ణయం తీసుకోవలసి వచ్చిందని చార్లీ ని తామే హత్య చేశామని ఒప్పుకున్నారు. అనైటా వ్రాసిన నిశీధిపవనాలలో పెయింటర్ ఆత్మ మాట్లాడుతున్నదనీ, అది ముప్ఫయేళ్ళ క్రితం నాటి తాము చేసిన నేరం గురించి బయటపెడుతున్నదనీ, తన దగ్గిర తగిన సాక్ష్యాలు వున్నాయనీ చెబుతూ చార్లీ తనని ఇబ్బంది పెట్టాడనీ..ఆ విధం గానే అనైటా గురించి తనకు తెలిసిందనీ, ఆమె వ్రాసిన రిపోర్ట్ ని తాను చార్లీ నుండే పొందాడనీ, అదే ఏరన్ కి ఇచ్చి డోవర్ పంపాడనీ మొత్తం కోర్టు వారికి తెలియపరిచాడు. ఏరన్ తెచ్చిన సాక్ష్యాలకీ, డీన్ చెప్పిన విషయాలకీ పొంతన కుదరడం వల్లా..కోర్టు డీన్ ని అతని అనుచరులని కూడా కస్టడీ లోకి తీసుకుంది. 
మొత్తానికి ఏరన్ కి తాను డిటెక్టివ్ కావాలనే కలని నిరూపించుకున్నాడు, తన బాస్ చార్లీని హత్యచేసిన ఆగంతుకులను పట్టిచ్చాడు, ఏనాడో ముఫయ్యేళ్ళక్రితమే భూస్థాపితమయిపోయిన ఒక క్రైం స్టోరీని కూడా బయటికి తీసి అక్కడి పోలీసులకి అప్పజెప్పాడు. ఇవన్నీ జరగడానికి కారణం అనైటా పంపిన రిపోర్ట్ “నిశీధిపవనాలు”. ఆగండాగండి… వాళ్ళిద్దరితో అయిపోయిందా ??????
.
ఇందులో ప్రధాన పాత్ర పెయింటర్ ఆత్మది. ఎవరు చెప్పారు dead people don’t speak అని ???????????
.
(సమాప్తం)	
రచన: డి. కామేశ్వరి
అన్నపూర్ణమ్మ గంటనుంచి కాలుగాలిన పిల్లిలా తిరుగుతూంది. ఆవిడ మనసు ఏ పనిమీద నిలవడంలేదు. ఈరోజు కొడుకు పెళ్ళి అన్నమాట పదేపదే గుర్తువస్తూంది. ఆ మాట తలుచుకున్నప్పుడల్లా ఆమె మనసులో ముల్లు గుచ్చినట్లవుతుంది. ఇంటికి పెద్దకొడుకు! ఆ కొడుకుపెళ్ళి తమందరూ వుండి దిక్కుమొక్కులేనివాడిలా చేసుకుం టున్నాడు, అన్న ఆలోచన ఆమె గుండెని రంపపుకోత పెడ్తూంది. ఎంత తమని కాదని చేసుకుంటున్నాడని కోపం తెచ్చుకుంటున్నా ఆ తల్లి ప్రాణం ఎందుకో నిలవడంలేదు… యిదేం ఖర్మ వచ్చింది. ఎంత ప్రారబ్ధం! కొడుకుని కోడలిని నట్టింట గృహప్రవేశం చేయించి ముద్దుముచ్చట తీర్చుకునే అదృష్టం తనకిలేదు. అవతల కొడుకు పెళ్ళి అవుతూంటే ఎవరిదో అన్నట్టు యిక్కడ పడివుండాల్సిన గతి పట్టిచ్చిన కొడుకుని ఒకపక్క క్షమించలేకపోతుంది ఆవిడ. మరొకపక్క మమతని దూరం చేసుకోలేక అల్లాడుతుంది.
వీధివరండాలో పేపరు చదువుతున్న అవధానిగారి పరిస్థితి అలాగే వుంది. మగవాడు కనక అన్నపూర్ణమ్మలా బయటపడకుండా మనసులో మథనపడ్తున్నాడు. “నాకు కొడుకే లేడనుకుంటాను.” అని మాటైతే అనగలిగాడు గాని ఆ బంధం అంత సుళువుగా ఎలా తెంచుకోగలడు! ఎన్ని ఆశలు పెట్టుకున్నాడు కొడుకుమీద! ఆఖరికి యిలా తనమాట కాదని కులం, వంశం, గౌరవం, చెల్లెళ్ళ, తమ్ముళ్ళ భవిష్యత్తు లెక్కచెయ్యకుండా కులం గోత్రం తెలియని దానిని పెళ్ళాడి తన దారి తను చూసుకోవడం ఆయన క్షమించలేకపోతున్నాడు. ఒక్కక్షణం వాడు లేడు నాకు ఇంక అని నిబ్బరంగా అనుకుంటూ పేపరు చదవడానికి ప్రయత్నిస్తాడు. మరోక్షణంలో పేపరు పక్కనపెట్టి ఆలోచన లో పడ్తాడు.
ఇద్దరికిద్దరూ బాధ పడ్తున్నారు. ఇంట్లో పిల్లలు ఏదో తప్పు చేసినవాళ్ళలా బిక్కుబిక్కుమంటూ తలోమూల కూర్చున్నారు. అన్నగారి పెళ్ళిరోజు! యిదే అంతా సవ్యంగా వుంటే ఎంత కళకళలాడుతూ ఎంత ఆనందంగా హడావిడిగా వుండేవారు అందరూ. కాని యిప్పుడు…యింటినిండా శ్మశాననిశ్శబ్దం- దానికి కారకులెవరు? అన్నగారా? అన్న కోరికని ఆమోదించని తల్లిదండ్రులా! ఆ ప్రశ్నకి జవాబు వాళ్ళకి తెలియదు.
అన్నపూర్ణమ్మ భయపడుతూనే వీధి గుమ్మంలోకి వచ్చి భర్త పక్కన అరుగుమీద కూర్చుంది. ఆవిడ రాగానే ఆయన పేపరు మొహానికి అడ్దం పెట్టుకున్నాడు. భర్త మొహంలో హావభావాలను చూసి ఆయనా కొడుకు గురించే ఆలోచిస్తున్నట్టు పసిగట్టింది ఆవిడ. కాస్త మెత్తపడినట్లు కనపడగానే ధైర్యం చేసి “ఏవండీ మధూ..” ఏదో చెప్ప బోయింది. అవధాని విసురుగా పేపరు పడేసి తీక్షణంగా చూసాడు. ..”వాడి పేరు నా దగ్గిర ఎత్తడానికి వీలులేదని చెప్పానా?” కఠినంగా అన్నాడు.
“అదికాదండి..ఈ పాటికి పెళ్ళి..”
“అన్నపూర్ణా.. మరోసారి వాడి ప్రసక్తి నా దగ్గిర తీసుకురాకు. ఆనాడే వాడు నాకు లేనివాడయ్యాడు. తల్లి, తండ్రి, పరువు, ప్రతిష్ట, మమత, అనుబంధం అన్నింటిని కాలదన్నిన ఆ స్వార్ధపరుడి గురించి నేనేం వినదలచలేదు.” తీక్షణంగా అన్నాడు. అన్నపూర్ణమ్మ ఎటూ చెప్పలేక దీనంగ చూసింది.
అదే సమయంలో గుమ్మంముందు టాక్సీ ఆగింది. టాక్సీలోంచి దిగుతున్న మాధవ్ ని, రాధని చూసి ఇద్దరూ చకితులై ఒక్కక్షణం చూస్తుండిపోయారు. అన్నపూర్ణమ్మ ఆనందంగా ఎదురు వెళ్ళబోయింది. వెంటనే ఆయనకు కర్తవ్యం గుర్తు వచ్చినట్లు “అన్నపూర్ణా ఆగు. లోపలికి పద” తీక్షణంగా అంటూ భార్య చెయ్యిపట్టి లోపలికి లాక్కెళ్ళి విసురుగా తలుపు మూసి గుమ్మానికి జారబడ్డాడు ఆవేశాన్ని అణచుకుంటూ. అన్నపూర్ణమ్మ ఏదో చెప్పబోయి భర్త మొహం చూస్తూ భయంతో ఆగిపోయింది. పిల్లలు కుతూహలంగా కిటికీలోంచి చూడసాగారు.
మాధవ్, రాధా ఒకరి మొహాలు ఒకరు చూసుకున్నారు. మాధవ్ ముందుకు వెళ్ళి “అమ్మా, ఒక్కసారి తలుపు తీయి.” అన్నాడు.
అన్నపూర్ణమ్మ యింక ఆగలేకపోయింది. “తలుపు తీయండి. మాధవ్ పిలుస్తున్నాడు. బిడ్డ పెళ్ళి చేసుకుని వస్తే తలుపులు మూస్తారా..ఒకసారి తీసి లోపలికి రానీయండి..ఒక్కసారి..” ప్రాధేయపూర్వకంగా బతిమాలింది.
“వీల్లేదు. నా మాటకి విలువ ఈయనివాడు నా గుమ్మంలో అడుగు పెట్టడానికి వీలులేదు. వెళ్ళమను. “ కఠినంగా అన్నాడు.
మాధవ్ మొహం మ్లానమైంది. రాధ మొహం నల్లబడింది.
“అమ్మా.. మీ ఆశీర్వాదం కోసం వచ్చాం. అది నాకెప్పుడూ వుంటూందని తెలుసు. వెడ్తున్నాను. బాధపడకమ్మా..” అంటూ రాధ చెయ్యి పట్టుకుని వెనుదిరిగాడు.
అన్నపూర్ణమ్మ కొంగు నోట్లో దోపుకుని కింద కూలబడింది.
తెల్లచీర కట్టుకుని, శారద కట్టిచ్చిన సన్నజాజుల మాల తలలో తురుముకుని రాధ నెమ్మదిగా మాధవ్ మంచం దగ్గరికి వచ్చింది. మాధవ్ తలకింద చేతులు పెట్టుకుని అలసటగా కళ్ళు మూసుకుని పడుకుని వున్నాడు. అతను రాధని చూడలేదు. అతని మొహంలో లీలగా మెదిలే ఆవేదన చూసి రాధకి బాధ అనిపించింది. అతని క్లేశం పోగొట్టడానికి తనేం చెయ్యగలదు. రాధ నెమ్మదిగా అతని పక్కన కూర్చుని అతని గుండెలమీద తల ఆన్చి “మాధవ్” అనురాగంతో పిల్చింది…ఉదయంనుంచి ఇద్దరికి మాట్లాడుకునే వీలే చిక్కలేదు. ఇంటికి వెళ్ళి తండ్రిచేత అవమానం పొందాక ఉదాసీనంగా, గంభీరంగా టాక్సీలో కూర్చున్న అతన్ని పలకరించడానికే భయం వేసింది.
“మాధవ్..ఎవరూ లేని దురదృష్టవంతురాలిని… నేను నీకూ అందరినీ దూరం చేశాను. క్షమించు మాధవ్” అంది పట్టుకున్న గొంతుతో.
అతను ఆలోచననుంచి తేరుకుని చటుక్కున ఆమె మొహం చూసి “ప్లీజ్ రాధా… నీవూ ఏదో అని నన్ను బాధపెట్టకు. ఆనాడే అందరినీ వదులుకుని నీకోసం వచ్చాను. ఈ రోజింక కొత్తగా బాధపడడానికి ఏముంది. కాని…అమ్మ పాపం..ఆవిడ బాధ తల్చుకుంటే మనసు గిల్టీగా ఫీలవుతూంది. అంతే. ప్లీజ్, నీవేదో చేశానన్న భావం నీకింక వస్తే వూరుకోను. వాళ్లకి దూరమయ్యాను నీకు దగ్గర కావాలని…యిందులో నీ తప్పు ఏంవుంది?” నెమ్మదిగా చెయ్యి నిమిరి అన్నాడు.
ఇంటికి వచ్చాక పార్వతమ్మ, శారద ఒకటే హడావిడి చేసి పిండివంటలతో భోజనం పెట్టారు. శారద అక్కయ్యా, అక్కయ్యా అంటూ ఒక్కక్షణం వదలకుండా వెంటవెంట ఈ కబురూ ఆ కబురూ చెపుతూ తిరుగుతూనే వుండడంతో యింట్లో అసలు మాట్లాడే వీలు చిక్కలేదు.
సాయంత్రం అతని స్నేహితులు, తన స్నేహితులు మొత్తం ఏభైమందికి హోటల్లో పార్టీ అరేంజ్ చేశారు. ముస్తాబయి, పార్టీకి వెళ్ళి, అంతా ముగిసి యింటికి వచ్చాక పార్వతమ్మ స్నానం చెయ్యమని, తెల్లచీర కట్టుకోమని, కన్నతల్లిలా చెప్తుంటే ఆవిడ చెప్పినవన్నీ తు.చ. తప్పకుండా చేసింది. శారద సన్నజాజులు, మరువం కట్టిన మాల యిచ్చింది. “చూడమ్మాయి, నీకు తల్లీ, తోడూ ఎవరూ లేరు. పెద్దదాన్ని చెవ్పుతున్నాను…మాధవ్ రాధ ఆ రాధాకృష్ణుల్లా కలిసిపోవాలి. తన మనసెరిగి మసలుకో, నీకేం కావాలన్నా నేనున్నాను అడుగు” అంటూ పాలగ్లాసు చేతిలో పెట్టింది.
“రాధా…” ఆర్తిగా ఆమె చుట్టూ చేతులు బిగింఛాడు మధవ్. ..”రాధా.. యింతాలశ్యమా.. నీ కోసం చూసి చూసి..మధ్యాహ్నం ఎందుకు రాలేదు?”
“మీ పిన్నిగారి కూతురు…అంటే మీ చెల్లాయి గాబోలు..అక్కయ్యా అంటూ తోకలా ఒదిల్తేనా..” రాధ నవ్వుతూ అంది.
“అవునూ, నీకంటే అంత పెద్దగా కనిపిస్తుంది. అక్కయ్య అంటూందేమిటి? భలే చెల్లెలు దొరికింది రాగానే..” మాధవ్ హాస్యంగా అన్నాడు.
“పెళ్ళయినదానిని నన్ను చెల్లీ అంటే ఏం బాగుంటూందని కాబోలు” రాధ నవ్వింది.
“రాధా..యిప్పుడామ్మాయి సంగతే మాట్లాడడం” అంటూ రాధని తమకంగా దగ్గిరగా హత్తుకున్నాడు. ..”రాధా” మత్తుగా అన్నాడు.
అతని గుండెలమీద తల ఆన్చిన రాధ కదిలితే ఆ సుందరస్వప్నం మాయమవుతుందేమోనన్నట్టు నిశ్చలంగా, నిశ్శబ్దంగా తల ఆనించి మైమరపుతో కళ్ళు మూసుకుంది.
“రాధా..ఏమిటలా ఉండిపోయావు..” ఆమె తలని గుండెలమీదనుంచి లేపి కళ్ళలోకి అనురాగంతో చూస్తూ అడిగాడు.
“నా అదృష్టం మీద నాకింకా నమ్మకం కలగడంలేదు మాధవ్…ఎక్కడో అనాథగా పుట్టి..నా అన్నవారి ఆప్యాయత అనురాగం లేకుండా గాలికి ధూళికి పెరిగిన ఈ పూవు ఈనాడు మాధవ్ హృదయంలో చోటు సంపాదించుకుంది. నాకే నమ్మకం కల్గడంలేదు. మాధవ్..పదిహేనేళ్ళు అనాథాశ్రమంలో పడిన నరకం, ఆ తరువాత నా కాళ్ళమీద నేను నిలవడానికి పడిన యాతన, ఆ కష్టాలన్నీ ఏవో గతజన్మలో జరిగినవిగా అన్పిస్తూంది యిప్పుడు..”
“ష్..రాధా..మనం ఇప్పుడు మాట్లాడుకోవల్సినవి అవా? ఆ కష్టాలకథ మర్చిపో.”
“కాదు మాధవ్ నన్ను చెప్పనీ.. ఏ కులమో గోత్రమో తెలియకుండా పెరిగిన నేను యింత గొప్పింటి కోడల్ని అవగలనని, నా కోసం యింత అదృష్టం దాచి వుంచాడు దేముడని ఎన్నడూ అనుకోలేదు.”
“రాధా.. కులం, గోత్రం యివన్నీ నాకక్కరలేదు. ఈ అందం, నీ సంస్కారం చాలు నాకు. నిజంగా ఏ గొప్పింటి బిడ్డో నిన్ను కని శరణాలయంపాలు చేసింది, లేకపోతే యింత అందం నీకెక్కడినించి వచ్చేది? యింత సంస్కారం నీకెలా అబ్బేది?”
“కాబోలు.. నా అందమే నాకు శత్రువైంది మాధవ్ యిన్నాళ్ళూ.. శరణాలయంలో పెరిగినన్ని రోజులూ గుమాస్తా దగ్గిరనుంచి వంటవాడి వరకు ప్రతివాడి చూపులనించి, వాళ్ళు విసిరే ఉచ్చులనించి తప్పించుకోవడానికి ఎంత బాధపడ్డానో నీకు తెలియదు మాధవ్. నా అందం చూసి పెళ్ళి చేసుకుంటాం అని ఎందరో వచ్చారు. “
“మరి ఎందుకు చేసుకోలేడు..అనాధగా వున్న నీకు పెళ్ళి అనే వరం దొరికి స్వేఛ్ఛగా దొరుకుతుంటే ఎందుకు చేసుకోలేదు” కుతూహలంగా అడిగాడు.
“ఈ మాధవ్ లాంటి పుణ్యపురుషుడు నాకు రాసిపెట్టి వుండగా ఎవరో చదువు సంస్కారంలేని వాళ్లని ఎందుకు చేసుకుంటాను? శరణాలయం అధికారులు ఆ వచ్చిన సంబంధాలలో ఒకటి కుదిర్చి పెళ్ళిచేసి పంపి తమ బాధ్యత తీర్చుకోవాలనుకున్నారు. కాని నేను వప్పుకోలేదు.”
“అలా నీవనడానికి హక్కు వుందా?”
“శరణాలయం ప్రతి అనాధకి ఉచితంగా మెట్రిక్ వరకు చెప్పిస్తారు. ఆ తరువాత పెళ్ళి చేసుకోవడానికి ఎవరన్నా ముందుకువస్తే పెళ్ళిచేసి పంపిస్తారు. ఉద్యోగం చేసుకుంటామంటే ఏదో ఉద్యోగం చూపించి బాధ్యత తీర్చుకుంటారు. నాకు పెళ్ళివద్దు ఉద్యోగం చేసుకుంటానన్నాను. ఓ ప్రైవేటు స్కూల్లో ఉద్యోగం చూపారు.”
“నిజంగా రాధా.. మెట్రిక్ చదివి నీ కాళ్లమీద నీవు నిలబడి ప్రైవేటుగా చదివి ఎమ్మే పాసయి కాలేజీలో లెక్చరర్ గా చేరావంటే నీ పట్టుదల, కృషి మెచ్చుకోవాల్సిందే.” మెచ్చుకోలుగా అన్నాడు మాధవ్.
“అంత సుళువుగా అనేశావుగాని, గత ఏడేళ్ళుగా ఎంత బాధపడి, ఎన్ని కష్టాలుపడి, ఎంత త్యాగం చేసి ఈ స్థాయికి చేరానో నీకర్ధంకాదు. స్కూల్లో పనిచేస్తూ, ప్రైవేట్లు చెప్పుకొంటూ, రాత్రిళ్ళు కూర్చుని ప్రైవేటుగా చదువుకుంటూ, డబ్బు చాలక ఒంటిపూట తిని, చుట్టూ సీతాకోకచిలకల్లా అలంకరించుకునే ఆడపిల్లలమధ్య రెండు చీరలతో గడుపు తూ చదువే ఒక తపస్సుగా చేసి ఎమ్మే అయిన రోజున లోకంలో ఏదో పెద్ద ఘనకార్యం సాధించినంత ఆనందం కల్గింది.”
“నిజంగా రాధా.. మొదటి రోజు కామన్ రూమ్ లో ఎవరితో మాట్లాడకుండా మూల కూర్చున్న నిన్ను చూసిన మొదటిక్షణంలోనే నీలో ఏదో విలక్షణత ఉందని గుర్తించాను సుమా..” రాధ ముంగురులు సవరిస్తూ అనురాగణ్తో అన్నాడు మాధవ్.
“ఏమిటో ఆ విలక్షణత?” చిలిపిగా అంది రాధ.
“ఏమో! ఫలానా అని అనుకోలేకపోయాను. అందరిలాంటిది కాదు అని… నీవు కట్టుకున్న అతి మామూలు వాయిలుచీర, నుదుట ఎర్రని పెద్దబొట్టు, చేతికి మట్టిగాజులన్నా లేకుండా, మెడలో నకిలీ హారమన్నా లేకుండా, నీ లేమితనం దాచుకోడానికి ప్రయత్నించని నీ ఆత్మవిశ్వాసం నన్ను ఆశ్చర్యపరిచింది. కాలేజీలో లెక్చరరుగా చేరిన ఆమె నిరాడంబరంగా వుందంటే…లేమితనమా, ఫ్యాషనా అన్పించింది.”
“కాలేజీలో చేరగానే ఒక నెలజీతం అన్నా తీసుకోకముందు, చీరలు, నగలు ఎక్కడనించి వస్తాయి?”
“అలా అని నాకేం తెలుసు..ఈ కాలం ఆడపిల్ల అంత సింపుల్ గా వుండడం ఆశ్చర్యంతోపాటు కుతూహలం కల్గించింది. నీ అందం అంతా నీ కళ్ళు, నీలో వున్న సెక్సీనెస్ అంతా నీ పెదాలవంపు అని చూసినక్షణంలో గుర్తించాను సుమా.. ఆ క్షణంలోనే మనసు పారేసుకున్నాను.”
“ఆ పారేసింది నేను వెతికి జాగ్రత్త పర్చుకున్నానుగా..” రాధ నవ్వింది అతని మెడచుట్టూ చేతులు బిగించి “మాధవ్.. నాకు దొరికిన ఈ హృదయం నా నుంచి ఎప్పుడూ తీసికెళ్ళిపోకు..ప్రామిస్..” ఆర్తిగా అంటూ అతని మెడవంపులో మొహం దాచుకుంది.
“యూ సిల్లీ…కావాలని కోరి చేసుకుంది నీకు దూరం కావడానికా?”
“ఏమో.. ఈ పెళ్ళి మీ వాళ్ళెవరికీ యిష్టంలేదు. అందరినీ కాదని ఎదిరించి చేసుకున్నావు. నాకెందుకో భయం.”
“రాధా.. మా తల్లిదండ్రులే కాదు, యింకో తల్లిదండ్రులు మాత్రం జాతి, మతం, కులం తెలియని అనాధ అమ్మాయిని పెళ్ళాడడానికి వప్పుకుంటారా? మనం వాళ్ళ వీక్నెస్ అర్ధం చేసుకోవదానికి ప్రయత్నించాలి. అందులో మా వాళ్ళు ఛాందసులు. ..వంశం, పరువు, ప్రతిష్ట వదులుకోవాలంటే వాళ్ళకీ బాధేగా..”
“అదే నా బాధ… ఈ పెళ్ళితో వాళ్ళు అన్నింటితోపాటు నీకు దూరమయ్యారనే.. నా ఆవేదన. నా అన్నవాళ్ళు లేకుండా పెరిగిన నేను అత్తలో అమ్మని, మామగారిలో తండ్రిని, నీ అన్నదమ్ములు, అప్పచెల్లెళ్ళని తోబుట్టువులుగా చూసుకోవాలని మురిసాను. “
“ఆ..ఆ..కబుర్లు చాలించు, ఎవరూ లేరని పెద్దకబుర్లు. నిజంగావుంటే మీ ఆడవాళ్ళు మూతులు తిప్పుతారు. ఇంతకీ ఈ రాత్రంతా ముచ్చట్లతోనే గడుపుదామా..” మీదకి లాక్కున్నాడు.
ఏమిటంత గాభరా? ఆర్నెల్లు ఆగినవారు అరగంట ఆగలేరా” రాధ కోపం నటించింది.
“అరక్షణం కూడా ఆగను..” అంటూ రాధపెదాలు అందుకున్నాడు.
“అక్కయ్యోయ్..ఓ అక్కయ్యా.. ఏడుగంటలయిపోయింది లేవరేమిటి?”
తలుపులు బాదుతూ అరిచింది శారద. ఏ తెల్లవారుజాము మూడుగంటలకో నాలుగ్గంటలకో మాధవ్, రాధ నిద్రలోకి జారి, ఆదమరిచి నిద్రపోతుండగా శారద కేకలకి మెలకువ వచ్చింది. అ రోజు ఆదివారం. కాలేజీ లేదు. కొత్త దంపతులని నిద్రపోనీకుండా తలుపులు బాదిన శారదమీద విసుగు, కోపం వచ్చాయి యిద్దరికీ.
“ఊహు..తలుపు తీయకు” అంటూ మళ్ళీ రాధని దగ్గిరకి లాక్కున్నాడు మత్తుగా.
“ఓ అక్కయ్యా..” అంటూ మళ్ళీ బాదింది.
మాధవ్ కోపంగా “ఈవిడగారెందుకు ఉదయమే అలా తలుపులు బాదుతుంది” అంటూ విసుక్కున్నాడు. రాధ తప్పక లేచి చీర సవరించుకుని, జుత్తు వేళ్ళతో సవరించుకుని తలుపు తీసింది.
“ఏమిటక్కయ్యా… యింత పొద్దెక్కినా ఆడవాళ్ళు పడుకుంటే యింటికి దరిద్రంట తెలుసా? చూడు, నేనప్పుడే స్నానం చేసేశాను. ఏరి బావగారు యింకా పడుకున్నారా!” అంటూ లోపల చొరపడ్తున్న ఆ అమ్మాయిని చూస్తూ విస్తుపోయింది రాధ. నలిగిన పక్క, అడ్డదిడ్దంగా పడుకున్న మాధవ్..చప్పున ఆమెకంటే ముందు బెడ్రూమ్ దగ్గిరికి వెళ్ళి తలుపులు చేరేసి “ మీ బావగారు యింకా నిద్రపోతున్నారు. విసుక్కుంటారు లేపితే..” అంటూ వంటింటివైపు వెళ్ళింది రాధ.
“కాఫీ నే చేసేస్తా అక్కయ్యా! నీవు మొహం కడుక్కురా..” అంది చనువుగా శారద.
ఆ అమ్మాయి చనువు, కలుపుకోరుతనం యింకో అప్పుడైతే రాధకి బాగుండేదేమో కాని, కొత్తగా పెళ్ళి చేసుకుని, మొదటిరోజున తన యింట్లో ఇంకో అమ్మాయి కాఫీ చెయ్యడం ఏమిటి అన్పించింది. ఉదయమే వచ్చిందేమిటి యిలా… అన్పించి మనసులో విసుక్కుంది. ఏమనలేక, ఏమనాలో తెలియక రాధ గాభరా పడింది.
“కాఫీ అది నేను చేసుకుంటాగాని, నేను బాత్రూమ్ అది వెళ్ళాలి..” అలా అంటే వెళ్ళిపోతుందేమోనని చూసింది. అదేం గుర్తించకుండానే “నీ కెందుకక్కయ్యా, నీవు బాత్రూమ్లోకి వెళ్ళొచ్చేలోగా నే చేసేస్తాగా” అంది.
నిస్సహాయంగా చూస్తూ రాధ బాత్రూమ్లోకి వెళ్ళింది.
ఆ అమ్మాయిని చూడగానే మొదటిసారే ఆమెకి శరీరం పెరిగినంతగా మెదడు పెరగలేదన్నది గుర్తించింది. పాతికేళ్ళు పైబడిన ముదురుమొహం, వయసుకి మించిన శరీరం, జుత్తులో నెర్సిన వెంట్రుకలు, వేషం మాత్రం రెండుపిలక జడలు, పరికిణి వల్లెవాటు, పదహారేళ్ళ ముస్తాబు…ముద్దులు గునుస్తూ మాట్లాడ్దం…ప్రతిదానికి అవసరం లేకపోయినా వెకిలి నవ్వు…ఎప్పుడు ఏది మాట్లాడాలో, నలుగురిలో ఎలా ప్రవర్తించాలో తెలియదని, ముందురోజే గ్రహించింది రాధ. ఈ వెకిలిపిల్లకి తెలియకపోతే తల్లి చెప్పకూడదూ. అలా ఇంకోరి యింట్లోకి, అందులో కొత్తగా పెళ్ళయిన దంపతుల మధ్యకి వెళ్ళకూడదని అనుకుంది రాధ. పార్వతమ్మ గురించి ముందుగానే కొంత చెప్పాడు మాధవ్. ఆవిడ భర్త నాలుగేళ్ళు కాపురం చేసి ఈవిడకి చెప్పాపెట్టకుండా తన ఆఫీసులో పనిచేసే తోటి గుమాస్తా అమ్మాయిని తీసుకొని ఏ వూరో పోయి దేశాలు పట్టి మరి రాలేదని అంతా అనుకుంటారు. ఎడ్డిమడ్డిగా అమాయ కంగా వుండే భార్యని, రెండేళ్ళ కూతురిని వదిలిపోయిన ఆ మహానుభావుడు పోతూ పోతూ తండ్రి కట్టించిన యిల్లు, ఓ ఐదువేల రూపాయలు వదిలిపోయాడట. పార్వతమ్మ కొన్నాళ్ళు నెత్తీనోరూ మొత్తుకుని చేసేదేంలేక పిల్లని పెట్టుకుని రెండు గదులలో తానుండి, మిగతా పెద్దభాగం అద్దెకిచ్చి ఆ అద్దె డబ్బులతో గుట్టుగా సంసారం లాక్కొ స్తూందిట. ఈ కూతురు భారీ శరీరం, వెకిలి ప్రవర్తన చూసి ఎవడూ పెళ్ళాడడానికి ముందుకు రాకపోవడంతో కూతు రు పెళ్ళి బెంగతో ఆవిడ సతమతమవుతూంది. ఒకత్తే పిల్ల, భర్త లేకపోవడంతో ఆ పిల్ల ఆడిందాట పాడింది పాటగా పెరిగింది. సెకండ్ఫారం ఫేలయి యింక చదవనని యింట్లో కూర్చుని యిక్కడా అక్కడా తెచ్చిన పుస్తకాలు చదువు కుంటూ, వచ్చిన సినిమా అల్లా చూస్తూ, చిరుతిళ్ళు తింటూ శరీరం పెంచుకుంటూ హాయిగా తిరుగుతూంది.
మాధవ్ రాధని పెళ్ళాడడానికి నిర్ణయించుకుని, తండ్రితో ఘర్షణ పడ్దాక వేరే యిల్లుకోసం వెతికి ఈ యిల్లు అద్దెకి తీసుకున్నాడు. తామిద్దరికి కాలేజీకి దగ్గిర. తామిద్దరూ యింట్లో వుండరు కనక యింటి సాయానికి, పాలు అవి పోయించుకోడానికి, ఏ సలహాకన్నా పెద్దావిడ పార్వతమ్మ అండగా వుంటూందని వెంటనే అంగీఅరించి, పెళ్ళికి ముందే ముఖ్యంగా కావాల్సిన సామానంతా కొని వుంచాడు. అతనూ శారదని చూసి ఏమిటీ అమ్మాయి యిలా వుంది అనుకున్నాడు గాని అప్పుడంతగా పట్టించుకోలేదు.
పెళ్ళిరోజు తల్లీకూతుళ్ళ అభిమానం చూసి మంచివాళ్ళు, చాలా సహాయంగా వున్నారని మురిసింది రాధ, “చూసావామ్మా రాధా! మా శారద సంబరం, ఇన్నాళ్ళకి దానికి తోడు దొరికావని పిచ్చిది ఎలా సంబరపడిపోతూందో చూడు. ఇన్నాళ్ళు ఎవరో ముసలివాళ్ళు, లేకపోతే చిన్నపిల్లలున్నవాళ్ళు తప్ప, దాని ఈడు వాళ్ళెవరూ లేరు. అందుకే దానికింత సంతోషం..” అంది పార్వతమ్మ. రాధా శారద తోడుగా వుంటూందని సంతోషించింది. కాని ఒక్కరోజులోనే శారద సంగతి గుర్తించి ఈ అమ్మాయిని ఈ వాగుడిని రోజూ భరించాలా అనుకుంది.
“అక్కయ్యా.. కాఫీ చేసేశాను, బావగారి కిచ్చేయనా..” రాధ బాత్రూమ్లోంచి రాగానే యెదురువచ్చింది శారద.
రాధ చటుక్కున కప్పులు అందుకుని “నేనిస్తాలే, నీవింక యింటికి వెళ్ళమ్మా. నీకూ పని వుండద్ఫూ. మీ బావగారు మొహమాటపడ్తారు నీవుంటే..” తను చెప్పకపోతే తెల్సుకోలేదని చెప్పింది.
“ఫో- అక్కయ్యా.. యిటికెళ్ళేం చేస్తాను? నీకు పని సాయం చేస్తా. కూరలు తరగనా, ఏం టిఫిను చేస్తావు. అవును బావగారూ నీవూ నేనూ టిఫిను తిన్నాక పేకాడుదామా. ఆదివారంగా యివాళ..”
ఆ పిల్లని యింకేం చెయ్యలో తెలియక నిస్పృహగా మాధవ్ కి కాఫీ అందించింది. కాఫీ కప్పుతో వెళ్ళి అతన్ని లేపాలని, అతడు కళ్ళు విప్పకుండానే తనని ఒడిలోకి లాక్కుంటాడు, ఇద్దరూ ఒకే కప్పులో తాగేవారు…ఆమె ఊహలు, ఆశలు చెదిరిపోయాయి.
ఆ రోజే కాదు, తర్వాత చాలాసార్లు- చాలా రోజులు, చాలా నెలలు…ఎన్నో యిబ్బందులు కలిగాయి శారదవల్ల.
ఒక్కక్షణం ఇద్దరూ ఏకాంతంగా కూర్చుంటే, “అక్కయ్యా” అంటూ వచ్చేసేది. శలవరోజువస్తే మధ్యాహ్నం హాయిగా పడుకుంటే పేకముక్కలు తీసుకువచ్చి లేపేసేది. వంటింట్లో వుంటే నేను పచ్చడి రుబ్బుతా. కూర వేపుతా—అంటూ వెనకపడేది. హాయిగా మాధవ్ తను కబుర్లు చెప్పుకుంటూ ఈ పని ఆ పని చేసుకోవాలంటే తోకలా వెంటపడే శారదని చూసి ఏంచెయ్యాలో తెలిసేదికాదు యిద్దరికి. శారద రాగానే మాధవ్ మొహం చిట్లించి పడక గదిలోకి వెళ్ళిపోయేవాడు. “అబ్బ, ఆ అమ్మాయిని అస్తమానం యింట్లోకి రానిస్తావెందుకు?” అంటూ రాధమీద విసుక్కునేవాడు. “అబ్బబ్బ బాలాకుమారిని అనుకుంటుందేమిటి? ఆ పరికిణి ఏమిటి, ఆ రెండుజడలేమిటి?” చీదరించుకునేవాడు.
“అదేమిటి మీ చెల్లాయి నన్ను కొరుక్కుతినేటట్టు చూస్తుందేమిటి? ఆ చూపులేమిటి బాబూ” అనేవాడు ఒక్కొక్కసారి హాస్యంగా.
“పాపం పాతికేళ్ళున్నా పెళ్ళిలేదేమో, ఆ అమ్మాయికీ కోరికలుంటాయిగదా, తెలివి తక్కువది కనుక అంతా మొహంలోనే కన్పిస్తూంది..” రాధ సానుభూతిగా అనేది.
ఎంత పని సహాయం అన్నా చేస్తుంది. రోజూ మర్చిపోకుండా సాయంత్రం పూలదండలు గుచ్చిస్తుంది. అక్కయ్యా అంటూ అభిమానంగా వెనక తిరిగే శారదని చూస్తే ఒకోసారి పాపం పిచ్చిపిల్ల అనుకునేది. మరీ ఒక్కక్షణం వదలకుండా, మాధవ్తో దొరికే ఏకాంత ఘడియలలో ఇద్దరిమధ్య వచ్చే శారదపట్ల కోపం, విసుగు వచ్చేది. సున్నితంగా, చూచాయగా చెప్పినా అర్ధం చేసుకొనేదికాదు. “చూడమ్మా, అలా మేం పడుకుంటే లేపకూడదు. మీ బావగారికి కోపం వస్తుంది. శారదా! బావగారున్నప్పుడు అలా బెడ్రూమ్లోకి వెళ్ళకూడదమ్మా. చూడు కాలేజీనుంచి యింటికి రాగానే చిరాగ్గా వుంటుంది. ఆ టైములో రాకు. మాకు దొరికేది ఆదివారం ఒక్కటే. మధ్యాహ్నంపూట వచ్చి నీవు మాట్లాడితే ఆయన విసుక్కుంటారు. “ఈ కాస్త పనికి నీ సాయం ఎందుకు” అంటూ ఎన్నోవిధాల చెప్పినా ఆ పిల్ల తలకెక్కేది కాదు.అటు మాధవ్ విసుక్కోవడం, యిటు శారద తెలివితక్కువతనం మధ్య రాధ యిబ్బంది పడేది. ఆఖరికి యిద్దరూ సినిమాకి వెడుతున్నా “అక్కయ్యా, నేనూ వస్తానక్కయ్యా” అంటూ వెంటబడేది. మొదట ఒకటి రెండుసార్లు పార్వతమ్మ ఏం అనుకుంటుందోనని కాదనలేక మొహమాటపడి యిష్టం లేకపోయినా తీసికెళ్ళారు. పెద్దావిడ ఆవిడన్నా కూతుర్ని వాళ్ళిద్దరి మధ్య నీవెందుకే అని మందలించనందుకు యిద్దరికి కోపం వచ్చింది. “పిచ్చిది, సినిమాలంటే ప్రాణం, నేనా సినిమాలు చూడను. ఒక్కతే వెళ్ళాలంటే దానికి తోచదంటుంది. ఏదో మీరు వెళ్ళినప్పుడు కాస్త దాన్ని తీసుకెళ్ళండి నాయనా” అంది పైగా. సినిమాకు వెడుతున్నట్లు తెలిస్తే వెంటపడుతుందని ఏ స్నేహితురాలి యింటికో, బజారుకో అని చెప్పి వెళ్ళారు కొన్నిసార్లు. “నన్ను తీసికెళ్ళకుండా వెళ్ళిపోయేరే అమ్మా” అంటూ ఒకసారి ఏడ్చినంత పనిచేసింది. “ఎక్కడికెళ్ళినా యిద్దరూ స్కూటర్మీద వెళ్ళకుండా యీవిడెందుకు మనకి” అని విసుక్కునేవాడు మాధవ్. “పాపం, ఒక్కర్తీ వెళ్ళాలట పోనీ రానీండి, ఆటోలో వెడదాం” అని రాధ రెండుసార్లు తీసికెళ్ళింది.
“ఇదిగో ఆ బాలాకుమారి వస్తే నేను రాను. నీవూ ఆవిడా వెళ్ళండి” అనేవాడు మాధవ్ ఆఖరికి. అప్పటినుంచి దొంగతనంగా వెళ్ళడం ఆరంభించారు యిద్దరూ. తలుపులు తీసివుంటే లోపల జొరబడుతుందని తలుపులు మూసుకుని నిద్రపోతున్నట్టు చడీచప్పుడు లేకుండా పనులు చేసుకునేవారు. ఒకసారి నిద్రపోతుండగా పిలిస్తే రాధ విసుక్కుందని ఏడుపుమొహంతో తల్లికి చెప్పింది.
“అయ్యో, పిచ్చిమొద్దమ్మా అది! మనిషి కనపడితే ప్రాణం పెడుతుంది. ఏదో ఈడుదానివని నీచుట్టూ తిరుగుతూంది, దాని రాత సరిగా ఏడిస్తే ఈపాటికి పెళ్ళిఅయి పిల్లలతో కాపురం చేసుకునేది. యిలా తోచక వీళ్ళవెంట వాళ్ళవెంట ఎందుకు పడుతుంది” అంటూ నిష్ఠూరంగా మాట్లాడింది. రాధ ఏదో తప్పు చేసినట్లు తల దించుకుంది. అప్పటినించి ఏమన్నా అనాలన్నా భయం. మాధవ్ విసుక్కున్నప్పుడల్లా యిదెక్కడి బాధ అత్త, ఆడబిడ్దలపోరు లేదనుకుంటే ఈ బెడద ఏమిటనిపింఛేది.
“అబ్బబ్బ రాధా.. మీ చెల్లెలుగారి పోరు తప్పాలంటే యిల్లు ఖాళీ చెయ్యాల్సిందే..కాని కాలేజీకి దగ్గిరగా ఈమాత్రం యిల్లు మళ్ళీ దొరకదని ఆలోచిస్తున్నాను” అనేవాడు.
“అబ్బ, వుందురూ..ఏదో కాస్త విసిగించినా రేపు మనకి ఎంతో ఆసరాగా వుంటారు.” రాధ సిగ్గుపడుతూ అంది నవ్వి.
“మైగాడ్..ఏమిటి..అప్పుడే..నెలకే..” మాధవ్ గాభరాగా అన్నాడు.
“ఎందుకంత భయం?” చిలిపిగా నవ్వింది.
“నిజం చెప్పు రాధా!” గాభరాగా అడిగాడు.
“లేదులెండి..యివాళ కాకపోతే రేపు పిల్లలు పుట్టరా? పుడితే ఎంచక్కా అమ్మమ్మ, పిన్ని లేని లోటు తీరుస్తారు. నిశ్చింతగా వాళ్లమీద వదిలి కాలేజికి వెళ్ళచ్చు. పాపం ఏదో వెర్రివాగుడు వాగుతుంది తప్ప చాలా అభిమానం వుందండి.”
“అయితే ముందే ప్లాన్వేసి రెడీమేడ్పిన్నిని తయారుచేసి వుంచావన్నమాట. పిన్నమ్మ వుందికదా అని పిల్లని కంటాననకు అప్పుడే…”నాడా దొరికిందని ఘోడా” కొన్నట్టుంటుంది. యింకా మనం సెటిల్ అవలేదు. ఒక ఏడాది పిల్లలపర్వం వాయిదావేద్దాం. ఇన్నాళ్ళు యింట్లో వుండేవాడిని ఒక్కవస్తువు కొనుక్కోలేదు. నీవు యింకా పర్మనెంట్ అవలేదు. యీ ఏడాది ఒకరి జీతం యింటిఖర్చుకి, మరొకరి జీతం యింట్లో వస్తువులకి ఖర్చుపెట్టి అన్నీ సమకూర్చుకున్నాక తీరిగ్గా కందాం పిల్లల్ని. నయమే, జ్ఞాపకం చేసావు…యివాళే టాబ్లెట్స్ తెస్తా.”
“వద్దండి..” రాధ అయిష్టంగాఅంది.
“నెలరోజులకే నామీద యింటరెస్ట్ పోయిందన్నమాట. అప్పుడే పిల్లమీదకి మనసు పోతుందన్నమాట. యింతే మీ ఆడవాళ్ళు…యీ ప్రేమలు అన్ని క్షణికాల్..” హాస్యంగా నిష్టూర్యం ఆడాడు.
“వద్దు మాధవ్. అలా ఎప్పుడూ మాట్లాడకు. చూడు నా గుండెలు చీల్చిచూడు, నీ రూపే కనిపిస్తుంది.” రాధ ఆవేశంగా అంది.
“యూ సిల్లీ..ఏమిటంత ఎమోషనల్గా మాట్లాడుతున్నావు. హాస్యానికంటే” రాధని దగ్గిరకు లాక్కుని అన్నాడు. రాధ కళ్ళు ఎందుకో చమర్చాయి.
“మాధవ్! నేనంటూ వున్నన్నిరోజులు నీమీద ప్రేమ పోదు. దుమ్ములో పొర్లాడవలసిన పూవుకి నీ హృదయంలో చోటిచ్చావు. అందుకు కృతజ్ఞతైనా చూపనా మాధవ్! ఈ ప్రపంచంలో నీవు, నీ ప్రేమవుంటే నాకింకేం అక్కరలేదు” మైమరుపుగా అంది. మాధవ్ రాధని గట్టిగా గుండెలకి హత్తుకున్నాడు. ప్రేమించడంలో కంటే, ప్రేమించబడటంలో ఎంతో గర్వం, ఆనందం ఉంటుంది అనుకున్నాడు.
`
ఇంకా వుంది…
రచన: – బి.ఎస్‌.రాములు, సామాజిక తత్త్వవేత్త

వేల ఏళ్ల చేనేత పరిశ్రమ, జీవిత పరిణామాలను
‘అగ్గి పెట్టెలో ఆరుగజాలు’లో ఇమిడ్చిన మంథా భానుమతి
 
 
ప్రముఖ రచయిత్రి మంథా భానుమతి గారు రాసిన ‘అగ్గిపెట్టెలో ఆరుగజాలు’ నవల కేవలం నవల మాత్రమే కాదు. ఒక
పరిశోధనాత్మక రచన. ఒక పిహెచ్‌.డి.కి తక్కువ కాకుండ దేశ వ్యాప్తంగా చేనేత రంగంలో, వస్త్ర పరిశ్రమలో, నేతపై ఆధారపడి జీవిస్తూ వచ్చిన మానవుల జీవితాల్లో, సంస్కృతిలో వచ్చిన అభివృద్ధి, వికాసం, పతనాలు గురించిన అపూర్వ పరిశోధన ఈ నవలలో కనపడుతుంది. చేనేత పద్మశాలి, దేవాంగ, తొగట, తదితర చేనేత వృత్తి కులాల పురాణాలను, ఇతిహాసాలను కూడ అధ్యయనం చేసి వారి నుండి చేనేత కులాలు ఒకనాడు అనుభవించిన మహోజ్వల దశను ఎత్తి చూపారు.
ఈ నవల చదవడం ద్వారా నేను ఎన్నో విషయాలు తెలుసుకున్నాను. ఈనాడు తెలంగాణలో, ఆంధ్రలో, కర్ణాటకలో, ఉత్తరప్రదేశ్‌లో, వారణాసిలో, తమిళనాడులో, బెంగాల్‌లో నేత పరిశ్రమ, దానిపై ఆధారపడిన యంత్రాంగం, వ్యాపారం, ముడి సరుకులు, కేంద్ర ప్రభుత్వం యొక్క జౌళివిధానం, ఎగుమతి, దిగుమతి విధానాల వల్ల నేత పరిశ్రమ ఎదుర్కొంటున్న సమస్యలు, జీవితాలు, బడా పారిశ్రామికవేత్తలు మిల్లుల ద్వారా, మిల్లులు మూసివేసి స్థలాలను రియల్‌ ఎస్టేట్ గా మార్చుకోవడం ద్వారా ఎన్ని పరిణామాలు సంభవిస్తున్నాయో ఈ నవలలో చూడవచ్చు.
చరిత్రలో చక్రవర్తులతో, రాజులతో అపారమైన గౌరవాలు, ప్రశంసలు పొంది దేవతా విగ్రహాలకు వస్త్రాలు అందించి సామాజిక గౌరవం పొందిన చేనేత కులాలు ప్రస్తుతం రాజకీయంగా, సామాజికంగా, సాంస్కృతికంగా ఎదుగుదల ఆగిన దశలో కొనసాగడం  పారిశ్రామిక విప్లవం తెచ్చిన విషాదం. పారిశ్రామిక విప్లవ ఫలాలు చేనేత కులాలకే అంది వారే యజమానులుగా, నిపుణులుగా, కార్మికులుగా ఎదిగి ఉంటే, ఆ సామాజిక పరిణామాలు వేరుగా ఉండేవి. బ్రిటీష్‌ వారి వలస పాలనలో మగ్గి ఇంగ్లాండులోని మాంచెస్టర్‌, లాంక్‌షోర్‌లలో ఉత్పత్తి అయిన వస్త్రాలను దిగుమతి చేసి సబ్సిడుపై అందిస్తూ దేశీయ వస్త్రాలపై  విపరీతమైన పన్నులు విధిస్తూ, చేనేత కార్మికుల చేతులు నరికివేస్తూ చేసిన దుర్మార్గ చరిత్ర మరుగున పుతున్నది. అప్పటి నుండి ప్రారంభమైన చేనేత కులాల దీనస్థితి ఇంకా కొనసాగుతూనే ఉంది.
చేనేత వృత్తి బహుప్రాచీనమైనది. మానవ నాగరికతలో వేట, ఆహార సేకరణ దశ నుండి గణ తెగలుగా, జనపదాలుగా స్థిర వ్యవసాయానికి మారే క్రమంలో ఆనాది మానవులు ఎన్నో విషయాలు కనుక్కున్నారు. కాయకసరు, పండు తిని రుచి చూసి ఏది మంచో, ఏది విషపూరితమో తెలుసుకున్నారు. శరీరానికి ఏ జంతువు కూడ మరో తొడుగులు తొడుక్కోలేదు. మానవులు తమకు వాతావరణం నుండి రక్షణ కోసం అనేక తొడుగుల గురించి ప్రయోగాలు చేశారు. తోలును తొడుగులుగా ఉపయోగించారు. ఉన్నిని నేసి ఉపయోగించుకోవచ్చని తెలుసుకున్నారు. గుహల్లో జీవించడం నుండి స్వయంగా కట్టె, పొరుక, ఆకులు, అలములతో గుడిసెలు వేసుకోవడం, రాళ్లతో గోడలు పెట్టడం నేర్చుకున్నారు.
కుండలు తయారు చేయడం నేర్చుకున్న తరువాత ధాన్యం నిల్వతో పాటు నీటి నిల్వ చేసుకోవడం తెలిసింది. అంతదాకా వాగులు, నదులు వెంట సాగిన మానవ ప్రస్థానం వాగులు, నదుల వరదలకు దూరంగా ఉండగలిగే అవకాశం పెరిగింది. ఆకులు కట్టుకోవడం నుండి తోలుబట్టలకు ఆ తరువాత ఉన్ని, తాటినార తొడుగులకు, గొంగళ్లకు మారే క్రమంలో పత్తి నుండి దారం తీయవచ్చని కనుగొన్నారు. అలాగే పట్టు పురుగుల నుండి పట్టుదారం తీయవచ్చని, అలాగే జనపనార నుండి జనపదారం తీయవచ్చని తెలుసుకున్నారు. చేనేతకులాల పూర్వీకులైన భావనారుషి, మార్కండేయ, తదితర పూర్వీకుల ఇతిహాస చరిత్రతో ఈ నవల ప్రారంభించం విశేషం. రామాయణంలో అరణ్యవాసంలో ఉన్న సీతారామ లక్ష్మణులు నార దుస్తులు ధరించినట్టు తెలుస్తున్నది. అలా అనేక నారలతో దుస్తులు, తడకలు, గంపలు, బాణాలు, విల్లులు తయారు చేసుకున్నారు. ఈ పరిణామాల్లో పత్తి, పట్టు, నూలు వడకం, వాటితో బట్టలు నేయడం అనేవాటికి మరింత నైపుణ్యం అవసరమయ్యాయి.
పాతరాతి, కొత్తరాతి, కంచు, రాగి యుగం నుండి ఇనుప యుగానికి మానవ వికాసం జరిగిన క్రమంలో నూలు వస్త్రాలు, పట్టువస్త్రాలు తయారు చేసుకోవడం నేర్చుకున్నారు. వేలయేళ్లుగా ప్రజలు తమ వస్త్రాల కోసం తామే స్వయంగా పత్తి పండించి, దారం వడికి బట్టలు నేసే వారికి ఇచ్చి బట్టలు నేయించుకునేవారు. అలాగే పట్టు దారం వడికి పట్టు వస్త్రాలు నేయించుకునే వారు. పారిశ్రామిక విప్లవంలో భాగంగా తొలిదశలో జెన్నీ నూలు వడుకు యంత్రం కనుక్కోవడంతో దారం మిల్లుపై తయారు చేయడం మొదలయింది.
అంతదాక చేతితో వడికిన దారంతో తయారైన వస్త్రాలను ప్రస్తుతం ఖాదీ వస్త్రాలని పిలుస్తున్నారు. మిల్లులో వడికిన దారంతో చేతిమగ్గంపై తయారయిన వస్త్రాలను చేనేత వస్త్రాలని పిలుస్తున్నారు. నూలు వడకం, బట్టలు నేయడం, సోజింగ్‌,  ప్రాసెసింగ్‌, రంగుల అద్దకం, డిజైన్‌లతో సహా అన్ని మిల్లుల ద్వారానే ఉత్పత్తి చేసినవాటిని మిల్లు బట్టలు అని పిలుస్తున్నాం. ఇప్పుడు మిల్లు బట్టలపో ఉత్పత్తి చేస్తున్న డిజెాన్‌లు, సోజింగ్‌, ప్రాసెసింగ్‌, రంగుల అద్దకం, మగ్గంనేత అన్నీ చేనేత వృత్తి కులాల వాళ్లు వేలయేళ్లుగా చేతి పరిశ్రమగా, కుటీర పరిశ్రమగా నిర్వహించుకుంటూ వస్తున్నారు. వ్యవసాయం తరువాత దేశంలో అతి ఎక్కువ మందికి ఉపాధి కల్పించిన పరిశ్రమ బట్టల పరిశ్రమ.
అదెలాగంటే… పత్తి పండించం, పత్తి గింజలు వేరు చేసి దూదిగా మార్చడం, దూది నుండి దారం వడకం, దారాన్ని లడులుగా, పొంటెలుగా వడికి రంగులు అద్దం, ఎండబెట్టం, పడుగు పోయడం, గంజితో సరిచేయడం, ఆ తరువాత మగ్గంమీదికి ఎక్కించి అడ్డపోగు ఎక్కించడానికి మగ్గంతో నేయడం జరిగేది. చేనేత వృత్తికి ఎన్నో పరికరాలు, సాధనాలు అవసరం. నిలువు పడుగు పోసే పంటెను, బట్టనేసే మగ్గాన్ని, నేసిన బట్టను చుట్టనికి దోనుగును, కాళ్లతో దారాలను పైకికిందికి జరపడానికి పాదుకలను, చీరెపై రావాల్సిన డిజైన్లకు సంబంధించిన ‘పింజర’ను కర్రతో వడ్రంగి, విశ్వకర్మలు తయారు చేస్తారు. సహజ రంగుల కోసం ముదిరాజ్‌, తెనుగు తదితర కులాల వారు అటవీ ఉత్పత్తులను, చెట్టు బెరులను, కాయలను, పండ్లను సేకరిస్తారు. నిలువుపేటికను సరిచేయడనికి ఎరుకలి కుంచెలు అవసరం. సగం పోగులు పోకి, సగం పోగులు కిందికి జరపడానికిగాను ల్యాక బద్దలు అవసరం. వీటిని వెదురు బొంగుల నుండి చీరి నునుపుగా తయారు చేయడం అవసరం. నాడెకు నాణ్యమైన ఇనుప ముల్లు అవసరం. ఇలా అనేక కులవృత్తుల నాణ్యతను ఉపయోగించుకొని నేయడం ద్వారా వస్త్రం తయారవుతుంది. ఇలా ఇన్ని వృత్తులకు కేంద్ర వృత్తిగా చేనేత కుటీర పరిశ్రమ కొనసాగం వల్ల వ్యవసాయం తరువాత అతి ఎక్కువ మందికి ఉపాధి కల్పించే పరిశ్రమగా వేలయేళ్లుగా విరాజిల్లింది. వీటి పరిణామాలన్నింని ‘అగ్గిపెట్టెలో ఆరుగజాలు’ నవలలో మంథా భానుమతి ఎంతో పరిశోధన చేసి మానవ సంబంధాల్లో భాగంగా వివరించారు.
నేత పరిశ్రమలో నేడు  ఎన్నో దశలు, ఉన్నత ప్రమాణాల యంత్రాలు, రంగులు, డిజైన్లు, సాంకేతిక ఇంజనీర్లు కొనసాగుతున్నాయి.
కోట్లాది మంది ఇంకా వెనుకటి కాలంలోని చేనేత మగ్గంపై  ఆధారపడి బతుకుతూ జీవన ప్రమాణాలు పెంచుకోలేక ఆకలి చావులకు, ఆత్మహత్యలకు గురవుతున్నారు. కొందరు చదువుకొని ఇతర రంగాల్లో ఎదుగుతున్నారు. సాఫ్ట్‌వేర్‌ ఇంజనీర్లుగా, డాక్టర్లుగా, టీచర్లుగా, లెక్చరర్లుగా, సైంటిస్టులుగా, అడ్వకేట్లుగా ఎదుగుతున్నారు. గత శతాబ్ది ప్రారంభంలో మిల్లు బట్టలతో కునారిల్లిపోయిన చేనేత బతుకులకు
ఆసరాగా చేనేత సహకార సంఘాలను, ఆధునిక విద్య, ఆధునిక వృత్తుల్లో ఎదగనికి వసతి గృహాలను నిర్మించుకున్నారు. అలా అనేక కులాలు అదే మార్గంలో నడిచాయి. చేనేత కులాల జీవితాలు, సంస్కృతి గురించి ఆధునిక సమాజంలో వారి వికాసం, పతనాలు, ఆత్మహత్యలు, ఆకలి చావులు, సాఫ్ట్‌వేర్‌ ఇంజనీర్లుగా, డాక్టర్లుగా, రాజకీయ నాయకులుగా ఎదుగుతున్న క్రమం గురించి నేను అనేక కథంలు రాశాను. వాటిలో
కొన్నింటిని ‘చికాగోలో నానమ్మ’ అనే కథంల సంపుటిలో సంపుటీకరించాను. అయితే చేనేత కార్మిక కుటుంబంలో పుట్టి, చేనేత కార్మికుల జీవితాలను ఒక నవలగా రాయలేకపోయాను. ఇది ఎక్కువ విషయాలు తెలియడం వల్లనో, వర్తమానంలో నేత పరిశ్రమలో, వారి జీవితాల్లో వస్తున్న మార్పులు ఆకళింపు చేసుకోకపోవడం వల్లనో జరుగుతున్నది. ఈ కర్తవ్యాన్ని ఎంతో దీక్షతో, పరిశోధనతో నిర్వహించి వర్తమాన నేత కార్మికుల జీవితాలు, నేత పరిశ్రమ పోతున్న పోకడలు, దేశ వ్యాప్తంగా విస్తరించిన పరిశ్రమలోని వైవిధ్యం అంతటినీ ఒక్కచోట రాసిపోసి అందించిన మహోన్నత నవల ‘అగ్గిపెట్టెలో ఆరుగజాలు’.
ఈ నవలను చేనేత కులాలలో పుట్టిన ప్రతి ఒక్కరూ చదివి తమ ప్రాచీన, ఆధునిక జీవితాల పరిణామాలను తెలుసుకోవాలి. చరిత్రలో చేనేత కులాలు, నైపుణ్యాలు నిర్వహించిన పాత్ర ప్రస్తుత సమాజంలో మారుతున్న వారి జీవితాలు, వస్త్ర రంగంలో వస్తున్న అనేక పరిణామాలు తెలుసుకోవడనికి ప్రతి ఒక్కరూ ఈ నవల చదవడం అవసరం. ఏ వస్త్రధారణ ద్వారా నేటి సమాజంలో మానవ సమాజం నాగరిక సమాజంగా రూపుదాల్చుతున్నదో ఆ వస్త్ర ఉత్పత్తి క్రమాలను తెలుసుకోవడానికి ఈ నవలను అందరూ చదవడం అవసరం. విస్తారంగా పర్యటించి, పరిశోధించి వాటన్నిలో చాలామేరకు నవలా రూపంలో ఇమడ్చడానికి విశేష కృషి చేసిన రచయిత్రి మంథా భానుమతి గారికి హృదయపూర్వక కృతజ్ఞతలు.
సమీక్ష: సుజల గంటి

ప్రముఖ రచయిత్రి తమిరిశ జానకి గారి నవల “నీలి చందమామ” అన్న నవలను పాఠకులకు పరిచయం చేయదల్చుకున్నాను. నవలలో పాత్రల పేర్లు పెట్టడంలో కూడా నూతనత్వం కనబడింది నాకు. ఆవిడ కవియిత్రి కూడా కావడంతో ఈ నవల లో మనం కవిత్వాన్ని కూడా దర్శించగలం.
ఇది డిటెక్టివ నవల కాదు. కానీ చక్కని సస్పెన్స్ తో కధను ముందుకు నడిపించారు. తరువాత ఏం జరగబోతుందన్న ఉత్కంఠత పాఠకులకు కలుగుతుంది. యజ్ఞపతి రేష్మాల కుమార్తె “కృతమాలిక”. ఆమె నాట్యమయూరి. కౌండిన్య అన్న అతని ప్రేమలో పడుతుంది. అతను తన ప్రియురాలి నీలికళ్ళ  అధ్భుత సౌందర్యానికి అచ్చెరువొంది ఆమెకు ముద్దుగా “నీలి చందమామ” అన్న ముద్దు పేరు పెడతాడు. అదే నవల పేరు.
దొంగ వ్యాపారాలు చేసే కౌండిన్య ఆడపిల్లల జీవితాలతో చెలగాటాలాడుతూ తనకు అడ్డువచ్చిన వాళ్ళను హతమారుస్తూ చట్టానికి చిక్కకుండా సంఘంలో పెద్దమనిషిగా చెలామణి అవు తూంటాడు. ఆడపిల్లలను తన మాయమాటలతో ఆకర్షించడం అతనికి వెన్నతో బెట్టిన విద్య. తను చేసేవన్నీ చీకటి వ్యాపారాలే. పాము కుబుసాలు అమ్మడం పిచ్చాసుపత్రి అధిపతిగా వ్యవహరిస్తూ వారి అవయవాల తో రహస్యంగా వ్యాపారం చెయ్యడం కూడా అతని రహస్య కలాపాల్లో ఒక భాగం. తన బిజినెస్ పెట్టుబడి కోసం ఒక అమ్మాయిని మోసంచేసి వివాహం చేసుకోవడం, ఆమె అతని వెతుక్కుంటూ వస్తే ఆమె తన దారికి అడ్డు అని తొలగించడం చేస్తాడు.
ఇంక బైరాగి పాత్ర. తన తండ్రి ని చంపిన వాడి తో కృతమాలికను చూసి ఆమె పారిపోయి నిస్సహయత స్థితిలో ఉన్నప్పుడు ఆమె తనను చంపడానికి వచ్చిందని భయపడతాడు. ఇక్కడ కూడా రచయిత్రి సస్పెన్స్ బాగా మైంటైన్ చేసారు.
కౌండిన్య స్నేహితుడు భరద్వాజ స్నేహితుడికి అన్ని విషయాల్లోనూ సహాయపడ్డా, తాగి తాగి చివరకు లివర్ పాడయిపోయిన స్థితిలో జీవితం చివరలో మంచిపని చెయ్యాలన్న ఉద్దేశంతో కౌండిన్య గుట్టు రట్టు పెట్టడంలో సహాయం అందించడం, కౌండిన్య పోలీసులకు సాక్ష్యాధారాలతో పట్టుబడడంతో కధ ముగుస్తుంది.
ఈ కధ చదివితే సస్పెన్స్ కావాలంటే డిటెక్టివ్ నవలలే కాదు సామాజిక కధలల్లో కూడా ఉంటాయన్నవిషయం అవగతమవుతుంది. చదివి ఆనందించండి.
