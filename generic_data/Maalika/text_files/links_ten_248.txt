రచన: అంగులూరి అంజనీదేవి 
http://www.angulurianjanidevi.com
anguluri.anjanidevi.novelist@gmail.com


http://www.angulurianjanidevi.com/
anguluri.anjanidevi.novelist@gmail.com
– See more at: http://magazine.maalika.org/2014/02/01/%e0%b0%ae%e0%b1%8c%e0%b0%a8%e0%b0%b0%e0%b0%be%e0%b0%97%e0%b0%82-4/#sthash.iMqJo7rG.dpuf
http://www.angulurianjanidevi.com/
anguluri.anjanidevi.novelist@gmail.com
– See more at: http://magazine.maalika.org/2014/03/10/%e0%b0%ae%e0%b1%8c%e0%b0%a8%e0%b0%b0%e0%b0%be%e0%b0%97%e0%b0%82-5/#sthash.nzAr66KW.dpuf
సుభాష్‌చంద్ర మరణం దేదీప్యకి పెద్ద షాకయింది.
దేదీప్యను ఎలా ఓదార్చాలో అర్థం కాక, ఆ స్థితిలో ఆమెను ఒంటిరిగా వదిలెయ్యలేక, తన ఇంటికి తీసుకొచ్చుకొని, ఆ రాత్రికి తన గదిలోనే పడుకోబెట్టుకొంది యశోదర.
దేదీప్యలోని నిరాసక్తత చూస్తుంటే సుభాష్‌చంద్ర చావు ఆమె మీద ఎంత ప్రభావం చూపిందో అర్థమవుతోంది.  ఏ భావం లేని ఆమె ముఖం చూస్తుంటే యశోదరకు భయమేస్తోంది.
స్నేహితుని మరణం రాజశేఖరాన్ని దిగ్భ్రాంతికి గురి చేసింది. పరిస్థితి మొత్తం అర్థమైనా అత్తగారు దేదీప్యను ఇంటికి తీసుకొచ్చి తన గదిలో పెడుకోబెట్టుకోవటం లాలిత్య జీర్ణం చేసుకోలేక,  కోపంతో వూగిపోతోంది.  అవకాశం దొరికితే తన మాటలతో గాయపరచాలని ఎదురుచూస్తోంది.
సుభాష్‌చంద్రను తలచుకొని, కళ్లనీళ్లును పెట్టుకుంటున్న దేదీప్య చేత బలవంతంగా అన్నం తినిపించి, ఆమెను ఆ బాధ నుండి బయటపడేలా చెయ్యాలని ఎంత చూసినా దేదీప్యలో మార్పు రాకపోవటం యశోదరకు విచారంగా వుంది.
‘‘దేదీప్యా! పోయినవాళ్లు తిరిగిరారు.   నువ్వెంత బాధపడ్డా,  అన్నం, నీళ్లు మానేసినా సుబాష్‌చంద్ర తిరిగిరాడు.’’ అంది యశోదర దేదీప్య బాధ చూడలేక…..
‘ఆయన చనిపోయారంటే ఇప్పటికీ నమ్మలేకపోతున్నా ఆంటీ! ఒక సాదారణ గృహిణిగావున్న నన్ను తీర్చిదిద్ది, ఎంతో ఎత్తుకి ఎదిగేలా చేశారు.  ఇప్పుడు నా రెక్కలు దారి మధ్యలోనే విరిగిపోయాయి’’ అంది దేదీప్య.
యశోదర మాట్లాడలేకపోయింది. భర్త, అత్తగారు దేదీప్య విషయంలో ఎంత నిర్భయంగా ప్రవర్తించారో ఆమెకు తెలియంది కాదు. ఆ టైంలోనే సుభాష్‌చంద్ర అండ, ఆదరణ, ఓదార్పు దేదీప్యకి దొరికాయి. ఇప్పుడవి కరువవ్వటం దేదీప్య దురదృష్టం.
‘‘ఆంటీ! దీపక్‌ నన్ను కొట్టలేదు. మా అత్తగారు నా నెత్తిన కిరోసిన్‌ పోయ్యలేదు.  కానీ నాలో వుండే సున్నితత్వం వాళ్ల మాటలతో, ప్రవర్తనతో నలిగిపోయింది. ఒక్కరోజు కూడా వాళ్ల నుండి నాకు ఓదార్పు కాని, సుఖంకాని దొరకలేదు.  ఆర్థిక భద్రత అందలేదు. అప్పుడు నా మనసు ఏడుస్తుంటే, నన్ను నేను ఓదార్చుకునే స్థాయికి సుభాష్‌చంద్ర తీసికెళ్లారు.  ఇప్పుడాయన లేకపోవటంతో నా నవనాడులు పనిచెయ్యటం మానేశాయి.’’ అంది దేదీప్య.
దేదీప్య చెప్పేది అక్షరాల నిజం. సుభాష్‌చంద్ర నీడలో మొలచి ఎదిగిన మొక్క దేదీప్య. ఆయనలేకపోవడం తీరని లోటు. అడుగడుగునా యిలాంటి పరీక్షలు దేదీప్యకి ఎందుకు ఎదురవుతున్నాయో అర్థం కావటం లేదు అనుకొంది యశోదర మనసులో.
‘‘నువ్వు పత్రికాఫీసుకి వెళ్లు దేదీప్యా!  ఇలాగే వుంటే నీ మనసు ఇదే ఆలోచిస్తూ బాధపడ్తుంది.’’ అంది యశోదర.
‘‘ఇంకెక్కడి ఆఫీసు ఆంటీ! అప్పుల వాళ్లు పత్రికను వేలం వేస్తామంటున్నారు.  ఇకముందు నాకు ఆ పని కూడా లేకుండా పోయింది. వున్న ఆ ఒక్క ఆధారం కూడా ఇప్పుడు లేదు నాకు.’’ అంది బాధగా
దేదీప్యను ఆ స్థితిలో చూస్తుంటే బాధగా వుంది. దీపక్‌ ఇంటికి రాక, చేతిలో పనిలేక ఇకముందు దేదీప్య ఎలా బ్రతకాలి?
*     *     *     *     *
అత్తగారు బాత్‌రూంలో స్నానం చేస్తున్న టైం చూసి ఇదే మంచి అవకాశం అన్నట్లుగా క్రిందికి దిగింది లాలిత్య
హాల్లో అటు, ఇటు తిరుగుతూ దేదీప్యకి మాత్రమే విన్పిపించేలా గొంతు తగ్గించి.‘‘కదలకుండా తిష్ట వెయ్యాలనుకున్నప్పుడు ఏదైనా అనాధ ఆశ్రమం చూసుకోవాలి. మీలాంటి వాళ్ల పుణ్యమా అని మాలాంటి వాళ్ళం కాపురాలు చేసుకోలేకపోతున్నాం. మా మగవాళ్ల  మనసులెక్కడ మారిపోతాయోనని భయంతో చచ్చిపోతున్నాం.  ఏ టైంలో ఏం జరుగుతుందో అన్నట్లు ఒకటైమున్నట్లు ఒక టైం వుండదుగా.’’ అంటూ సూటిగా దేదీప్యను తాకేలా అంది లాలిత్య. దేదీప్య ప్రాణం చచ్చిపోయేలా అయింది.
మంచుపర్వతంలాంటి యశోదర ఆంటి ఔదార్యం నీడలో తలదాచుకోవాలని వస్తే గులకరాయిలాంటి లాలిత్య మాటలు దేదీప్యను గురి చూసి కొట్టాయి.
దేవుడు తనకిలాంటి రాత రాశాడేంటి? అయినా తనేంటి వీళ్ల యింట్లో తలదాచుకోవటం?  అని మనసులో అనుకుంటూ వెలకట్టలేని యశోదర ఆంటీ ఆదరణ గుర్తొచ్చి ఆమె వచ్చే వరకు ఆగాలనుకొంది. కాని ఆగితే ఆమె వెళ్లనివ్వదు. కోడలితో గొడవపెట్టుకుంటుంది.  తన వల్ల వాళ్ల మధ్యన వాదన పుట్టటం వినటానికే అసహ్యంగా వుంటుంది. అనుకొని…… వెంటనే లేచి తన యింటికి వెళ్లింది దేదీప్య.
యశోదర బాత్‌రూంలోంచి బయటకి రాగానే దేదీప్య కోసం చూస్తూ ‘‘దేదీప్యా!’’ అంటూ పిలిచింది. దేదీప్య కన్పించకపోవటంతో ఆశ్చర్యంగా అన్పిపించి లాలితను పిలిచింది.
‘దేదీప్యను నువ్వేమైనా అన్నావా?’’ అంది సూటిగా కోడలివైపు చూస్తూ యశోదర.
అత్తగారి చూపులు తట్టుకోలేని దానిలా…
‘‘అన్నాను ఏం తప్పా?’’ అంది లాలిత్య.
‘‘ఏమన్నావ్‌?’’ అంది అసహనంగా యశోదర.
‘‘అవన్నీ మీకు చెప్పాలా? నా నోటికి ఏదివస్తే అది అన్నాను.’’అంది లాలిత్య.
షాకయింది యశోదర.
‘‘బాధలో వున్న మనిషిని అర్థం చేసుకోకుండా, నోటి కొచ్చినట్లు మాట్లాడి వెళ్లగొడ్తావా? ఆ అమ్మాయి నీకేం అడ్డొచ్చింది?’’
‘‘ఏమోచ్చిందో మీకు తెలుసా? ఎంతసేపు ఆవిడగార్ని వెనుకేసురావటమే కాని యింట్లో ఓ మనిషిని నేను వున్నానన్న ద్యాసవుందా మీకు?
ఎప్పుడైనా నన్ను మీరు పట్టించుకున్నారా? ఎప్పుడు చూసినా బయటకెళ్లి మహిళాభ్యుదయం అంటూ మాట్లాడతారు కానీ ఇంట్లో వున్న నాతో ఏనాడైనా నాలుగు మాటలు మాట్లాడారా? ఇదిగో ఇప్పుడు కూడా నన్ను ముద్దాయిని చేశారు.  దేదీప్యను కౌగిలించుకుంటున్నారు. మీరేం అత్తగారండీ! ఇలాగేనా అత్తగారంటే వుండేది.’’ అంటూ గుక్క తిప్పుకోకుండా మాట్లాడింది లాలిత్య.
యశోదర నివ్వెరపోయి చూస్తోంది.
ఏ సందర్భములోనైనా ఎదుటి మనిషిని దోషిని చేసి నిలబెట్టగలిగే సత్తా వున్న లాలిత్య మాటలు చెప్పులో రాయిలా అన్పించి యశోదర మస్తిస్కాన్ని రంపపు కోత కోశాయి.
‘‘మీరేమో ఆమె బాధలో వుందని తెచ్చి యింట్లో పెట్టుకున్నారు. మీ కొడుకేమో ఆమెను ఆరాదిస్తున్నారు.  అసలు నేనీ యింట్లో వుండాలా? వద్దా?’’ అంది లాలిత్య.
‘‘మాట్లాడే ముందు  ఆలోచించాలన్న కనీస జ్ఞానం కూడా లేదా నీకు?’’ అంది యశోదర కోపాన్ని ఆపుకోలేక
‘‘ ఆ మొగుడు వదిలేసిన దాన్ని వెనకేసుకువస్తూ….
‘‘నాకు జ్ఞానం లేదంటారా?  వుండండి మీ పని చెబుతా’’ అంటూ యశోదర వైపు చూపుడు వేలు చూపించి బెదిరిస్తూ పైకెళ్లింది.
యశోదరకేం అర్థం కాలేదు. ఇంటి కోడలని ఎంత సర్దుకుపోతున్నా, లాలిత్య ఆగడాలను భరిచలేపోతుంది.
కొద్దిసేపటి తర్వాత….
‘‘నాకు జ్ఞానం లేదన్నారుగా.. మీరంతా తెలివైన వాళ్లునేనెందుకు మీ మధ్యన ? చచ్చిపోతున్నా….. ’’ అంటూ ఏదో మింగిన దానిలా గొంతు పట్టుకొని వూపిరాడనట్లు కీచుగా అరుస్తూ క్రిందకి దిగింది లాలిత్య.
ఆ మాటలు వినగానే భయంతో వణికిపోతూ…
‘‘ఏమైంది లాలిత్యా?’’ అంటూ దగ్గరకొచ్చింది యశోదర.
‘‘దగ్గరకి రాకండి! మీరింక హాయిగా వుండండి! నేను విషం త్రాగాను.’’ అంది లాలిత్య. గొంతు దగ్గర నుండి చేతులు తియ్యకుండా
వెంటనే అభిరాంని కేకేసింది యశోదర.
తల్లి కేక విని బిత్తరపోయాడు అభిరాం.
లాలిత్య చేష్టలు, తల్లి ముఖంలో కంగారు చూసి…. ప్రమాదాన్ని గుర్తించి….. హాస్పిటల్‌కి వెళ్లాలని వెంటనే కారు బయటకు తీశాడు.
హస్పిటల్‌ లోపలికి వెళ్లాక యశోదర వెళ్లి డాక్టర్‌గారితో మాట్లాడగానే వెంటనే లాలిత్యను తీసుకెళ్లి ఒక గదిలో పడుకోబెట్టారు.
పైపులు, సెలైన్‌ బాటిల్‌ తెచ్చి, లాలిత్య చుట్టూ నర్స్‌లు నిలబడ్డారు.
లాలిత్య ఎంత గింజుకుంటున్నా వదలకుండా, కాళ్లూ, చేతులు కదలకుండా యశోదర నర్స్‌లు పట్టుకున్నారు. డాక్టర్‌ పైపు ద్వారా లాలిత్య కడుపులోకి మెడిసిన్‌ పంపించారు.
అప్పటి వరకు ఊపిరాడనట్లున్న లాలిత్య ఒక్కసారిగా
‘‘నేనేం తాగలేదు నన్ను వదిలెయ్యండి!’’ అంటూ అరవటం మొదలుపెట్టింది.
‘అలాగే మాట్లాడుతారు ఎవరైనా’ అని ఆమె మాటల్ని పట్టించుకోకుండా డాక్టర్‌, నర్స్‌లు వాళ్ల పని వాళ్లు చేసుకుపోతున్నారు. లాలిత్య అరుస్తోంది, కేకలేస్తోంది. ‘‘నన్నేం చేయకండి నేనేం తాగలేదు.’’ అంటోంది. అయినా వాళ్లామెను వదలట్లేదు.
కోడల్ని ఆ స్థితిలో చూస్తుంటే ఈ పాపం తనకెక్కడ తగులుతుందోనని యశోదర కళ్లలోకి నీళ్లొచ్చాయి.  ‘‘ నా కోడల్ని బ్రతికించు దేవుడా!’’ అని మనసులో దేవునికి మొక్కుంది.
అభిరాం మాత్రం ‘ఏంటిరా నాకీ ఖర్మ.’ అనుకుంటూ వాళ్ల అత్తగారికి, మామగారికి ఉన్నపళంగా బయలు దేరి రమ్మంటూ ఫోన్‌ చేశాడు.
లాలిత్య అరుపులతో, కేకలతో హాస్పిటల్‌ మొత్తం దద్దరిల్లుతోంది…
‘‘నేనేం తాగలేదని చెబుతుంటే అర్థంకాదా మీకు? నిజంగానే డాక్టర్‌! నేనేం తాగలేదు.  ఏదో మా అత్తగారిని భయపెట్టాలని అలా చేశాను.’’ అంటూ డాక్టర్ని బ్రతిమాలింది.
దారిన పోయే వాళ్లు ‘ఏమైంది’ అని అడుగుతుంటే యశదోర తల సిగ్గుతో వాలిపోగా, అభిరాం మనసుకి చిన్నతనంగా వుంటే అప్పుడే అక్కడికి వచ్చిన రాజశేఖరంకి ఈ కథంతా గందరగోళంగా అన్పించింది.
లాలిత్యకి ప్రేగులు కదలిపోయేలా కక్కించారు.  అప్పటికి  అమె ఏమీ మింగలేదని నిర్థారణ అయింది. లాలిత్యకి పేగుల నొప్పి మిగిలింది.
సెలైన్‌ బాటిల్‌ని అలాగే కంటిన్యూ చేసి….
‘‘మీ కోడలి ప్రాణానికి ఏమి భయం లేదు.’’ అంటూ డాక్టర్‌ గారు వెళ్లిపోయారు.ఇంజక్షన్‌ ఇవ్వటంతో ప్రశాంతంగా నిద్రపోతోంది లాలిత్య.
లాలిత్య వాళ్ల అమ్మా, నాన్న హుటాహుటిన కారులో వచ్చి హాస్పిటల్‌ ముందు దిగారు.
అభిరాంకి వాళ్లను చూడగానే పట్టరాని కోపం వచ్చింది. ఏదో అనబోయే లోపలే అభిరాం చేయిపట్టి ఆపుతూ లాలిత్య ఉండే రూంలోకి వాళ్లని తీసుకెళ్లింది యశోదర. సమయం, సందర్భాన్ని బట్టి కోప, తాపాలను ప్రదర్శించాలన్నదే ఆమె అభిప్రాయం.
కూతుర్ని చూడగానే కదిలి, కదిలి ఏడ్చింది లాలిత్య తల్లి అరుణాదేవి.
లాలిత్య తండ్రి భుజంపై చేయి వేస్తూ….
‘‘లాలిత్య ఏం మింగలేదురా! వూరికే భయపెట్టాలని అలా చేసిందట. డాక్టర్‌ గారు ఇప్పుడే చెప్పారు.  ఇంజక్షన్‌ యివ్వగానే నిద్రపోతుంది.’’ అన్నాడు రాజశేఖరం ఫ్రెండ్‌కి ధైర్యం చెబుతూ.
లాలిత్య తండ్రి తనకి ప్రాణ స్నేహితుడు కావటంతో అంతకన్నా ఏమీ అనలేకపోయాడు రాజశేఖరం.
మౌనంగా మారింది ఆ వాతావరణం.
కొన్ని గంటల వ్యవథిలోనే లాలిత్యను డిశ్చార్చి చేసి ఇంటికి తీసుకొచ్చారు. ఇంటికొచ్చాక……
లాలిత్యకి జ్యూస్‌ తాగించి పడుకోబెట్టి, పై నుండి క్రిందకి దిగింది అరుణాదేవి. అరుణాదేవి హాల్లోకి రాగానే……
‘‘ఇలా మీ కూతురు చేసుకునే వెదవ పనులన్నింటికి నేను రెస్పాన్స్‌బులిటీగా వుండలేనండి! నాకు విడాకులు కావాలి. మీ అమ్మాయిని తీసుకెళ్లండి! ఇవాళ ఏం జరగలేదు కాబట్టి సరిపోయింది. ఎక్కడైనా భర్త,అత్తగారు  కోడల్ని హింస పెడతారని వింటాం. కాని యిక్కడంతా రివర్స్‌లో వుంది.  మీ కూతురు రోజుకి ఎన్నిసార్లు గొడవ చేస్తుందో తెలుసా?’’ అన్నాడు అభి.
అరుణాదేవి కళ్లలో నీళ్లొచ్చాయి.  ఆమె కళ్లలో నీళ్లు చూడగానే అభి  యింకేం మాట్లాడలేపోయాడు.
‘‘వదినగారు! మీ కూతురు గురించి మీకు ముందే తెలిసి వుండొచ్చు.  మావారేదో ప్రాణాస్నేహితుని కూతురని ముచ్చటపడ్తుంటే ఎవరైతే ఏంటి మంచి కోడలైతే చాలు అన్నట్లుగా మేం కూడా ఏమీ అనలేదు.  పైగా ‘తమలపాకుతో నువ్వొకటంటే తలుపు చెక్కతో నేను రెండు అంటా’ అన్నట్లుగా మీ కూతురు వున్నా కూడా నెమ్మదిగా మారకపోతుందా అని ఎదురుచూశాను. కానీ తను మారకపోగా రోజూ మాకు నరకాన్ని చూపిస్తోంది.  నోరు తెరిచి ఇప్పుడు చెబుతున్నా పెళ్లైన నాటి నుండి మావాడు మీ అమ్మాయితో ఏ రోజూ సుఖపడింది లేదు.’’ అంది యశోదర.
యశోదర తన కొడుకు మనోవేదనను గమనిస్తూ చాటుగా ఎంత బాధపడ్తుందో యశోదరకే తెలుసు.
అప్పటి వరకు నోరు మెదపని అరుణాదేవి ఏదో అర్థమైనదానిలా
‘‘ నా బిడ్డ తప్పుల్ని పెద్ద మనసుతో మన్నించి, కడుపులో పెట్టుకోండి వదినగారు! లాలిత్యను మాతో తీసికెళ్లి, తనకి నచ్చ చెప్పి డాక్టర్‌తో కౌన్సిలింగ్‌ యిప్చించి మీరెలాంటి కోడలు కావాలనుకుంటున్నారో అలా తయారు చేసి పంపిస్తాను.  అప్పటి వరకు  మీ మనసులో ఎలాంటి ఆలోచన రానివ్వకండి! దయచేసి ఈ ఒక్క అవకాశం నాకు యివ్వండి!’’ అంటూ యశోదర చేతులు పట్టుకొని రిక్వెస్ట్‌ చేసింది.తన చేతుల్ని పట్టుకొని అరుణాదేవి చేతులు ఆ బిడ్డపై మమకారంతో సన్నగా వణకటం గమనించింది యశోదర అలా అనటానికి చాలా కారణాలు వున్నాయి.  ఒకరోజు రాజశేఖరం కారు బయటకి తీస్తూ… గేటు కిర్రుమనగానే… తుప్పుపట్టిందేమో ఆయిల్‌ వేద్దామని లాలిత్యను తెమ్మన్నాడు. ఆమె ఎలాగూ జుట్టుకి అయిల్‌ పెట్టుకోదు కాబట్టి నేరుగా చెప్పుల కాళ్లతోనే దేవుని గదిలోకి వెళ్లి ఆయిల్‌ పట్టుకురావటం యశోదర చూసింది.  భూమిచీలి అందులోకి తను వెళ్లిపోతున్నట్లు ఫీలైంది. ఇంకా ఇలా ఫీలైన సందర్భాలు చాలా వున్నాయి.
యశోదర లోని ఆడ మనసు కరిగింది.
‘‘సరే! వదినగారు! తన  కూతురి మానసిక స్థితి ఎందుకలా తయారయిందో కొద్ది, కొద్దిగా అర్థమైంది. ఏ తల్లికైనా కన్నా బిడ్డ విషయంలో తెలియనిది అంటూ ఏదీ వుండదు.  ముఖ్యంగా ఆడపిల్ల విషయంలో…..
పెళ్లైతే అంతా సర్దుకుంటుందిలే అనుకొంది కాని అదే శాపమై అభిరాంతో కాపురం కూడా చెయ్యదని వూహించలేకపోయింది.
వెంటనే తన భర్తతో సంప్రదించి విజయవాడలో వున్న ఫేమస్‌ సైక్రియాటిస్ట్‌కి కాల్‌ చేసి అపాయింట్‌మెంట్‌ తీసుకొంది అరుణాదేవి.
ఇన్నాళ్లూ ఈ రహస్యాన్ని భర్తకి కూడా చెప్పకుండా గుండెల్లో దాచుకున్న అరుణాదేవి దిక్కు తోచని దానిలా అసలిదంతా తల్లి వల్లే జరిగిందంటూ తల బాదుకొంది కుమలి, కుమిలి ఏడ్చింది.
ఆ ఒక్కరోజు తన స్నేహితురాలి ఇంట్లో లాలిత్యను వుంచకపోయివుంటే ఇలా జరిగుండేది కాదు.  నిజానికి లాలిత్య అందరితో ఎంతో సంతోషంగా కలిసి మెలిసి తిరిగేది.  వంట కూడా చక్కగా చేసేది . కానీ ఈ రోజు యిలా తయారవ్వటానికి కారణం తన స్నేహితురాలి భర్తే.  ఈ నిజాన్ని జీర్ణించుకోటానికి చాలా శక్తి అవసరమైంది.
ఆరోజు అరుణాదేవి తన స్నేహితురాలి ఇంట్లో లాలిత్య వదిలి వెళ్లాక….
ఆంటీకి పాలు కలిపి యివ్వాలని వంటగదిలోకి వెళ్లింది లాలిత్య అప్పుడే వూరి నుండి వచ్చిన ఆమె భర్త….
 
‘‘నీకు ఆరోగ్యం బాగా లేదు కదా! మరి, కిచెన్‌లో ఎవరున్నారు?’’ అంటూ కిచెన్‌లోకి వెళ్లి…. అక్కడ లాలిత్యను చూడగానే దుర్బుద్దితో లాలిత్య భుజంపై  చేయి వేశాడు. వెనుదిరిగి చూసిన లాలిత్య…..
ఒక్కసారిగా అదిరిపడి, మళ్లీ తేరుకొని
‘‘మీరెప్పుడొచ్చారు అంకుల్‌?  మీరు రారేమోనని ఆంటీకి తోడుగా వుండమని అమ్మ నన్నిక్కడ వుంచింది.’’ అని లాలిత్య అంటుంటే అతని చేతులు మౌనంగా నిర్భయంగా ఆమెను ఎక్కడెక్కడో తాకటం మొదలు పెట్టాయి.
అతనేం చేస్తున్నాడో అర్థమై అతని చేతుల్ని విదిలించి రాబోతుంటే గట్టిగా పట్టుకున్నాడు. చేతికందిన చాకుతో ఆతన్ని గాయం చేసింది. అప్పటికీ అతను వదలకుండా వెంటబడ్తుంటే బలమంతా కూడదీసుకొని ఎలాగోలా తప్పించుకొని బయటపడి ఇంటికెళ్లింది లాలిత్య…..
ఇంటికెళ్తున్నంతసేపు ఆమె ఒళ్లంతా చెమటతో నిండిపోయింది.
ఇంకా ఆ షాక్‌లోంచి తేరుకోని లాలిత్యకి… ఒళ్లంతా చెమటలు పట్టి,  మాటలు రాని దానిలా శూన్యంలోకి చూస్తుంటే విషయం అర్థం చేసుకున్న అరుణాదేవిలోని కన్న ప్రేగు కదిలినట్లైంది.
అనారోగ్యంతో మూలుగుతున్న స్నేహితురాలి పై జాలితో తన కన్న బిడ్డను తోడుగా వుంచితే తప్పు లేదనుకొంది కాని అది పులిబోను అనుకోలేదు.  ఎంత అవసరమైనా ఎదిగిన పిల్లను పరుల యింట్లో వదలకూడదని అప్పుడే తెలుసుకున్న దానిలా తన కూతుర్ని ఒళ్లంతా తడిమి చూసుకొంది ఏం జరిగిందో మెల్లగా అడిగి తెలుసుకొంది.
తన కూతురికి ఏమీ కాలేదని ఆ రోజు సంతోష పడిరదే కాని తండ్రిలాంటి వ్యక్తి తాకటంతో ఆమె మానసిక స్థితి దెబ్బతిని భర్తను చూసి పరాయి వ్యక్తిలా భయ పడ్తూ భర్తను దూరంగా వుంచుతుందని వూహించలేకపోయింది..
కూతురు కాపురం బాగుండాలని, భర్తతో సుఖంగా సంసారం చేసుకోవాలని ఏ తల్లికైనా వుంటుంది. ప్రస్తుతం తన కూతురికి సరైన ట్రీట్‌మెంట్‌ ప్రముఖ సైకియాట్రిస్ట్‌ ఇండ్ల రాయసుబ్బారెడ్డి గారైతేనే ఇవ్వగలరనుకొంది.  ఎన్ని సిటింగ్‌లైనా పర్వాలేదు.  తొలివ్యక్తి పూర్తిగా నయమై, అభిరాంని భర్తగా భావించి, అతనికి మంచి బార్యగా మసులుకోగలదన్న నమ్మకం కుదిరేదాక….. విజయవాడలో వుండే తన చెల్లి ఇంట్లో వుండి ట్రీట్‌మెంట్‌ ఇప్పించాలనుకొంది.
*     *     *     *     *     *
రోజులు గడుస్తున్నాయి.
దేదీప్య ఇంటి ముందు పూల చెట్ల మధ్యన వున్న పిచ్చి మొక్కల్ని ఏరిపారేస్తూ, కావ్యను చూడగానే కాళ్లూ, చేతులు కడుక్కొని పవిటకొంగుతో చేతులు తుడుచుకుంటూ..
‘‘కూర్చో కావ్యా!’’ అంది దేదీప్య.
సుభాష్‌చంద్ర చనిపోయిన తరువాత……
దేదీప్యకున్న కంప్యూటర్‌ నాలెడ్జితో ఒక కంపెనీలో జాబ్‌ వచ్చింది. కానీ ఆ కంపెనీలో వున్న వర్క్‌లోడ్‌కి, టైమింగ్స్‌కి ఆమె సెట్‌ కాలేక ఆ ఉద్యోగం వదిలేసి  ఇంట్లోనే వుంది దేదీప్య. ముఖం అదోలా వుండటం చూసి…..
‘ఎందుకలా వున్నావ్‌ దేదీప్యా! మిా అన్నయ్య, వదిన, గుర్తొస్తున్నారా?’’ అంది కూర్చుంటూ కావ్య. దేదీప్య కూడా కావ్య పక్కన కూర్చుంటూ…..
‘‘అదేం కాదు కావ్యా! నేత్రా పత్రికలో పని చేస్తున్నన్ని రోజులు ఏమి అన్పించలేదు కాని.  ప్రస్తుతం ఉద్యోగం లేక, దీపక్‌ ఇంటికి రాక ఇంట్లో ఒంటరిగా గడపాలంటే కష్టంగా వుంది.’’ అంది దేదీప్య బాధగా…..
‘‘ ఒంటరిగా వుండటం దేనికి? చుట్టు పక్కల వాళ్లతో కలివిడిగా వుండు.  నిన్ను వాళ్లతో కలుపుకుంటారు.  నీకు మంచి కాలక్షేపం అవుతుంది.’’ అంది కావ్య మంచి ఉపాయం చెబుతున్నదానిలా
‘‘వాళ్ల కబుర్లు ఎలా వుంటాయో నాకు అనుభవం అయింది కావ్యా!  వాళ్లంటే ఏమిటో బాగా తెలుసుకున్నాను. నన్ను చూస్తుంటే వాళ్లకి ఎగతాళి. దీపక్‌ నన్ను వదిలేశాడని చిన్న చూపు.  ఎంత తమాయించుకుందామన్నా వాళ్ల మాటల్లోని అవహేళన నన్ను విపరీతంగా బాధిస్తోంది. ఒక్కోసారి ఇల్లు మారదామనిపించినా యశోదర ఆంటీ ఆప్యాయత నన్నిక్కడే కట్టిపడేలా చేస్తోంది.’’ అంది దేదీప్య.
‘‘ప్రపంచంలో వుండే ఆనందాన్నంతా వాళ్ల ముఖాల్లో నింపుకొని, మనిషి కన్పించగానే పలకరింపుగా నవ్వుతూ, ఏమీ తెలియని వాళ్లలా అమాయకంగా మాట్లాడే హౌస్‌వైఫ్‌లు సాటిమనిషిని యిలా బాధిస్తున్నారంటే నమ్మలేకపోతున్నా దేదీప్యా.!’’ అంది కావ్య.
‘‘ ఆడవాళ్లు ఏ రంగంలో ఎంత ఎత్తుకి ఎదిగినా సాటి స్త్రీ ఆత్మాభిమానాన్ని కించపరచకుండా వుండలేరు కావ్యా! ఆ విధమైన తృప్తి వాళ్లకు దేనిలోనూ దొరకని విధంగా ప్రవర్తిస్తున్నారు. నీకింకో విచిత్రం చెప్పనా! ఒకావిడ తన భర్త ఎంతో కాలంగా దుబాయ్‌లో వుంటూ, డబ్బు పంపటం తప్ప ఆమె యిక్కడ ఎలా వుందో పట్టించుకోకపోయినా ఆమె ఎంతో సౌభాగ్యవతిలా నన్ను విమర్శిస్తోంది. ’’ అంది దేదీప్య.
‘‘నువ్వు బాధపడ్తున్నావా?’’
‘‘అదికాదు కావ్యా! నా చుట్టూ వున్న ఆడవాళ్లలో చాలవరకు ఎన్నోరకాల బాధ్యతల్ని నెత్తిన పెట్టుకొని మోస్తున్న వాళ్లే… ఆదివారాలు కూడా సెలవు లేకుండా వంటచేస్తూ, బట్టలు ఉతుకుతూ, వెచ్చాలు తెచ్చుకుంటూ భర్తలు ఆఫీసులకి, పిల్లలు స్కూళ్లకి వెళ్లాక ఇంట్లో ఒంటరిగా గడిపేవాళ్లే…కానీ వాళ్లా కొద్ది టైంలో నైనా రెస్ట్‌ తీసుకోకుండా అంత పని వత్తిడిలో కూడా నా ముచ్చటే ముందేసుకొని చెవులు కొరుక్కుంటున్నారు’’ అంది దేదీప్య.
ఇప్పుడు దేదీప్యను చూస్తుంటే ఎం.బి.ఏ. చదువుతున్నప్పుడు అన్వేష్‌ ఆరాధించిన దేదీప్య కళ్లముందు మెదిలి మాయమైంది. తనకళ్లముందే పెళ్లి జరిగి శాపగ్రస్తలా మారిన ఈ దేదీప్య గురించి ఆఫీసులో దీపక్‌తో మాట్లాడాలని ఎన్నోసార్లు ప్రయత్నం చేసింది. కానీ అతను మాట్లాడే దోరణి కావ్యకి నచ్చక మాట్లాడటమే మానేసింది. దీపక్‌ మాట్లాడిన మాటలు గుర్తొచ్చి కావ్యకి  కళ్లు చెమర్చాయి.  తనని చూసి కావ్య అలా కళ్లనీళ్లు పెట్టుకుంటుంటే ఏం మాట్లాడాలో, ఏం చేయాలో తోచలేదు. దేదీప్యకి. అలాగే కూర్చుంది.  ఆమె గుండె ఎప్పుడో రాయి అయింది. అది గమనించిన కావ్య దేదీప్య భుజంపై ఆప్యాయంగా నిమురుతూ ఆమె చేతిని తన చేతిలోకి తీసుకుంటూ…
‘‘ఇవన్నీ మనసులో పెట్టుకొని మనసు కష్టపెట్టుకోకు దేదీప్యా!’’ అంది కావ్య.
‘‘వాటంతటవే మనసులోకి జొరబడి కోరలున్న పురుగులా మనసును కొరికేస్తున్నాయి కావ్యా!’’ అంది దేదీప్య.
‘‘ఒక చిన్న పురుగు పెద్ద గుర్రాన్ని కుట్టి దానికి చికాకు కల్గిస్తుంది. అయినా  కూడా పురుగు, పురుగే, గుర్రం గుర్రమే కదా!’’ అంది కావ్య
కావ్య మాటలు వింటూ…..
‘‘చూస్తుండగానే నెలలు గడచిపోతున్నాయి. దీపక్‌ ఏమంటున్నాడు కావ్యా?’’ ఆశగా అడిగింది దేదీప్య.
దేదీప్య అవసరం అణువంతయినా లేనట్లు ప్రవర్తిస్తున్న దీపక్‌ని గుర్తుచేసుకుంటున్న దేదీప్యను చూస్తుంటే ఏం చెప్పాలో తెలియక మాటలు దొరకనిదానిలా మౌనంగా చూసింది కావ్య బార్యా, భర్తలు అన్నాక అభిప్రాయాలు కలవాలి. ఆలోచనలు కలవాలి.  ఒకరి కష్టం ఒకరు తెలుసుకోవాలి. ముఖ్యంగా నమ్మకం వుండాలి.
ఇవేం లేకుండా కేవలం ‘భర్త అనే పదాన్ని కోరుకోవటం…ప్రేమించటం అంటే ఇదేనేమో.
‘దేదీప్యా! నేత్రా పత్రిక ఇక నడవదంటావా?’’ అంటూ టాపిక్‌ని మార్చింది కావ్య.
‘‘దాన్ని కొనటానికి ఎవరైనా ముందుకి వస్తే ఎప్పటిలా నడుస్తుంది. లేకుంటే లేదు. అయినా అంత సత్తా ఎవరికి వుంటుంది? ప్రస్తుత పరిస్థితి చూస్తుంటే దాన్ని కొనే ధైర్యం ఎవరు చెయ్యరనిపిస్తుంది.’’ అంది దేదీప్య. ఆ పత్రిక విషయం అణువణువు తెలుసు దేదీప్యకి.
‘‘సరే!  అమ్మ కోసారి కన్పించి ఆ దారిన అటే నిన్నో కంపెనీ దగ్గర డ్రాప్‌చేస్తాను రా! ఆ కంపెనీలో వేకెన్సీ వుందని తెలిసింది.’’ అంటూ లేచి తన స్కూటీ దగ్గరకి  వెళ్లబోతూ అక్కడ వున్న ప్యాకెట్స్‌ని చూసి ‘ఏమిటివి’ అన్నట్లుగా ఆసక్తిగా దేదీప్య వైపు చూసింది.  ‘వదినా, అన్నయ్యా స్టేట్స్‌ నుండి పంపారు కావ్యా!  చూడు. ఎలా వున్నాయో!’’ అంటూ  ఆ ప్యాకెట్స్‌ని ఒక్కొక్కటి విప్పి కావ్య చేతికి యిచ్చింది. కాస్ట్లీ శారీస్‌, ఒక సెల్‌ఫోన్‌, మెడలోకి రవ్వల సెట్‌.  వాటిని చూస్తుంటే అవి ధరిస్తే దేదీప్య ఎంత దేదీప్యమానంగా వెలుగుతుందో వూహించుకొంది కావ్య.
‘‘దీపక్‌ యింటికి రావటంలేదని  మీ అన్నయ్యతో ఎందుకు చెప్పడంలేదు దేదీప్య. చెబితే ఒకసారి వాళ్లొచ్చి ఏదో ఒకటి సెటిల్‌ చేసి వెళ్లేవారుగా.’’ అంది కావ్య.
‘‘ఏం చేస్తారు కావ్యా? దీపక్‌ చేసేవన్నీ నేను చెబితే నీట్‌గా విడాకులిప్పిస్తారు.అంతేగా! అది నాకు యిష్టం లేదు.’’ అంది దేదీప్య.  ఇలాంటివి పెద్దవాళ్లకి చెప్పకుండా వుండకూడదు.
‘‘విడాకులనే ఎందుకనుకోవాలి? నువ్వు బాగా డిప్రెషన్‌లో వున్నావు దేదీప్యా! చెప్పి చూడు’’ అంది కావ్యా.
‘‘చెప్పను కావ్యా! చెప్పి వాళ్లను బాధ పెట్టటడం నాకు ఇష్టం లేదు.’’ అంది స్థిరంగా దేదీప్య.
ఒక నిర్ణయానికి వచ్చాక దేదీప్యను మార్చటం కష్టమని యింకేం మాట్లాడకుండా స్కూటీ దగ్గరికి నడిచి వెళ్లింది కావ్య. దేదీప్య తలుపుకి తాళం పెట్టి కావ్య స్కూటీపై ఎక్కింది.
ముందుగా కావ్య తల్లి దగ్గరికి వెళ్లారు.ఆ తర్వాత ఒక పెద్ద కంపెనీ దగ్గర దేదీప్యను వదలి  కావ్య వెళ్లిపోయింది.
ఆ కంపెనీ వాళ్లు ఇంటర్వ్యూ పేరుతో మాట్లాడింది తక్కువే. అయినా ముందుగా కొంత అమౌంట్‌ డిపాజిట్‌ చేయ్యాలన్నారు. వాళ్లు అడిగినంత డబ్బు దేదీప్య దగ్గర లేదు. ఆలోచించుకుంటూ, ఆశ వదులుకొని బయటకు నడిచింది.
తలవంచుకొని మెల్లగా నడుస్తున్న దేదీప్య అభిరాం పిలుపుకి ఉలిక్కిపడి చూసింది. ‘ఏమాలోచిస్తున్నావు దేదీప్యా? క్షణంలో యాక్సిడెంట్‌  తప్పింది అదీ నా బైక్‌ క్రిందనే పడబోయావు.’’ అన్నాడు కంగారుగా
‘‘అవునా!!!’’ అన్నట్లుగా చూసింది. అభిరాం అలా అంటుంటే ఆమెకే ఆశ్చర్యంగా వుంది.
‘‘బాగా అలసిపోయినట్లు కన్పిస్తున్నావు. పద అలా టీ త్రాగుతూ కూర్చుందాం.’’ అన్నాడు ఎదురుగా వున్న  క్యాంటిన్‌ వైపు దారితీస్తూ అభిరాం. కాదనకుండా అతని వెంట నడిచింది దేదీప్య.
ఇద్దరు కూర్చున్నారు.  వాళ్లిద్దరికి మధ్య నిశ్శబ్ద్దం రారాజులా నిలబడింది. ఆ నిశ్బబ్దాన్ని ఛేదించాలని ఇద్దరికి లేనట్లు  ఎవరి ఆలోచనలో వాళ్లున్నారు.
బాధపడ్తూ బ్రతకాలని ఎవరూ అనుకోరు. ప్రతికూల భావాలతో సతమతమవ్వాలని కూడా అనుకోరు.  సాధ్యమైనంత వరకు అన్ని బాధలకి దూరంగా జీవితాన్ని మలుచుకోవాలని చూస్తారు. కానీ…. తను? తనెలా మలుచుకోవాలి తన జీవితాన్ని?
కొన్ని బాధలు చెప్పుకుంటే తగ్గుతాయి. కొన్ని బాధలు అనుభవిస్తే తగ్గుతాయి. మరి తన బాధలు?
దేదీప్యా! నీతో ఇలాంటి మాటలు మాట్లాడవచ్చో, మాట్లాడకూడదో నాకు తెలియదు.  ఒకనాటి మన పరిచయం నీతో ఇలా మాట్లాడేలా చేస్తోంది’’ అన్నాడు మెల్లగా  ఏ వ్యక్తి అయినా తనను ప్రేమించానని (ఎవరైనా) ఒకసారి చెప్తే చాలు  జీవితంలో ఆ మాటల్ని మరచిపోరు. ఆ మాటలే ‘నేను నీకు చాలా దగ్గర మనిషిని,  నీ బాధల్ని నాతో కొంచెం పంచుకోవా! అన్నట్లు తృప్తినిస్తాయి.  దేదీప్య సమక్షం ఇప్పుడు అతనికి అలాగే వుంది.
అప్పటి వరకు టీ వైపు చూస్తున్న దేదీప్య కళ్లు ఒక్కసారిగా అభిరాంవైపు తిరిగాయి. ఆమె కళ్లలో  ఏ భావం లేదు.
‘‘నాకు లాలిత్యతో కాపురం నిప్పుల మీద నడకలా వుంది.ఇక ఎంతో కాలం తనతో కలసి జీవితాన్ని గడపలేనేమోననిపిస్తోంది.’’ అన్నాడు అభి
‘‘అంత గడపలేనంత ఇబ్బంది ఏముంది లాలిత్యతో?’’ అంది పొడిగా దేదీప్య.
తను పడ్తున్న బాధలన్ని దేదీప్యకి చెప్పుకోలేకపోయినా కొన్నయినా చెప్పాలనుకున్నాడు.
‘‘కారణం లేకుండానే కోపం తెచ్చుకుంటుంది. అవసరం లేకుండానే మాట్లాడుతుంది. అవసరం లేని విషయాల్లో తలదూర్చి అల్లకల్లోలం సృష్టిస్తుంది.  ఎప్పుడు చూసినా  ఈర్ష్య, కోపము,గర్వము, అతిశయంతో వూగిపోతూ ….. ఇతురుల్ని అవమానించటానికే తన ఫీలింగ్స్‌ని వినియోగిస్తుంది.  ఇంతకన్న ఏం కావాలి మనశ్శాంతి. కోల్పోవటానికి?’’ అన్నాడు.
‘‘ఇంచు మించు అందరిలో అంతో, ఇంతో ఈ లక్షణాలు వుంటాయి అభిరాం.! ప్రదర్శించే దాన్ని బట్టి అవి కొందరిలో బయటకి రావొచ్చు. రాకపోవచ్చు. అంత మాత్రానికే జీవితం గడపలేకపోవటం అనే  పెద్ద పెద్ద మాటలు ఎందుకు?’’ అంది దేదీప్య.
‘‘ పెద్ద పెద్ద మాటలు కాదు దేదీప్యా! ప్రకృతిని ఆస్వాదిస్తూ అనుభూతుల పరిమళాలను ఆశిస్తూ జీవితమంతా అలాగే గడపాలకున్నాను. నేను నడిచే దారిలో  ప్రతిపువ్వు దగ్గర ఆగి పలకరించి, నాతో అవి మాట్లాడుతున్నట్లే పరవశించే తత్వం నాది.  అటువంటి  నేను నా భార్య కనురెప్పల చప్పుడులో వేదాలను వినాలనుకోవటం. అత్యాసకాదుగా.  అలసిపోయి ఇంటికొచ్చాక నా భార్య చిరునవ్వులో సేవా తీరాలనుకోవటం స్వార్థం కాదుగా.’’ అన్నాడు అభిరాం కాస్త ఎమోషనల్‌గా.
‘‘కాకపోవచ్చు.  మీరన్నట్లు జీవితంపట్ల సంతృప్తితో, రేపటి పట్ల ఆశతో ఆత్మీయతానుబంధాల మధ్యనే బ్రతకాలని  ఎవరికైనా వుంటుంది. కానీ కాలం ప్రతిక్షణం ఎవరిచేత అమృతం తాగించదు. గుక్కగుక్కకి హృదయాన్ని సంతోషంతో నింపదు….. కురిసిన ప్రతి చినుకు ముత్యం కానట్లే బ్రతుకు స్పర్శలో ఆనందమే కాకుండా దు:ఖం కూడా  ఏడవటమే జీవితం ఇంతవరకు నేను నేర్చుకున్న పాఠాన్ని మీకు చెప్పాను.’’ అంది దేదీప్య.
‘‘పెళ్లయ్యాక నువ్వు పడ్డ కష్టాలే నీకు పాఠాలు నేర్పాయి. దేదీప్యా! దీపక్‌తో నువ్వు ఎంత మాత్రం సుఖపడ్డావో నాకు తెలియదు కాని, నేను మాత్రం లాలిత్యతో నరకాన్ని చూస్తున్నా . అందుకే నేనొక నిర్ణయానికి వచ్చాను. మన లైఫ్‌ పార్టనర్‌లకి చట్టపరంగా దూరమై మనం మళ్లీ పెళ్లి చేసుకుందాం.’’ అన్నాడు.
లాలిత్యలోని ప్రేమరాహిత్యమే అతని చేత అలా మాట్లాడిస్తుందని దేదీప్య గ్రహించింది.   ‘‘ ఈ మాటలు నా మీద ప్రేమతో అంటున్నారా? జాలితో అంటున్నారా?’’ సూటిగా అడిగింది దేదీప్య.
నీకెందుకొచ్చిందీ అనుమానం?’’ ఏ మాత్రం తడబాటు లేకుండా ఆమెనే చూస్తూ అడిగాడు.
‘‘నేను నడిచి వచ్చినదారి నాకింకా గుర్తుంది అభిరాం! ప్రేమతో అన్నావని నేనెలా అనుకుంటాను. ఇదే మాట కోసం మన కాలేజీలో ‘ఫేర్‌వెల్‌ పార్టీ రోజు నేను మిమ్మల్ని అర్ధించాను. మీరు నన్ను ప్రేమించలేదన్నారు.’’ అంది దేదీప్య వేదనగా.
‘‘ నువ్వు నన్ను ప్రేమించావుకదా.’’
‘‘కానీ మీరు నన్ను ప్రేమించలేదు కదా!’’
మాట్లాడలేకపోయాడు అభిరాం.
‘‘చూడండి! అభిరాం గారు! యాచనలో వున్న ఇబ్బందిలోంచి బయటపడి.. సంపాదనలో వున్న గౌరవాన్ని చూసుకొని…ఆధారపడటం లోంచి స్వయం పోషణలోకి వెళ్లిన నాకు…ప్రేమ గురించి మాట్లాడే ఆసక్తి గాని, ఓపిక, టైం కాని లేవు. అలా అని ప్రేమ అవసరం లేదని నేను అనటంలేదు.  నన్ను  నేను ప్రేమించుకుంటున్నాను. నా అభిరుచుల్ని, అలవాట్లని ప్రేమించుకుంటున్నాను.  ఆ ఆనందం దేంట్లోనూ రాదని నా పరిస్థితులు నాకు నేర్పాయి.’’ అంది దేదీప్య.
‘‘నేర్పాయి. కరక్టే దేదీప్యా!  కానీ యిలా ఎంత కాలం? ఇంత చిన్న వయసులో ఈ ఒంటరి ప్రయాణం అవసరమా? ఆధారం దొరికితే లత కూడా ఎక్కడికక్కడ అల్లుకుపోతుందే… మరి నువ్వెందుకిలా మాట్లాడుతున్నావ్‌? ప్రేమించే తోడుకాని, పోషించే మనిషి కాని లేకుండా, సమాజ భద్రత లేకుండా ఇలా ఒంటరిగా…. ఇలాగే వుండిపోవాలని నువ్వెందుకు ఇష్టపడ్తున్నావు? నాకైతే నచ్చడం లేదు.  నీ గురించి ఆలోచించే లోకం కూడా ఒకటుందని నువ్వెందుకు అనుకోవు?’’ అన్నాడు అభిరాం.
‘‘ నా గురించి అందరు ఆలోచిస్తూ వుంటారని, మాట్లాడుకుంటూ వుంటారని నేను  అనుకోను అభిరాం.! వాళ్లకి నాకన్నా అవసరమైన పనులు చాలా వుంటాయి. మనం ప్రపంచాన్ని ఏ దృష్టితో చూస్తే అది మనకి అలాగే కన్పిస్తుంది.  ఎవరి బలహీనతలు  వాళ్లకుంటాయి. కాదని నేను అననూ.  కానీ వాటిని అధిగమించే శక్తిని కూడా ఎవరికి వాళ్లే తయారు చేసుకోవాలి. నా జీవిత పుస్తకాన్ని నేనెప్పుడూ నెగటివ్‌ దృక్పథంతో  చదువుకోను.  అందుకే మిారు చెప్పే భయాలేమిా  నన్ను కలవరపెట్టవు.  అదీ కాక ఇతరులకి నష్టం కల్గించకుండా,నాకు  కష్టం కలగకుండా నా ఇష్టం వచ్చినట్లు బ్రతికే హక్కు నాకుందనుకుంటున్నా.’’ అంది చాలా ప్రశాంతంగా దేదీప్య.
‘‘నాకు నీ ప్రేమ కావాలి దేదీప్యా! నన్ను అర్థం చేసుకో… నా గురించి కూడా ఆలోచించు.’’ అన్నాడు అర్థింపుగా.
‘‘మీ గురించి ఆలోచించటానికి మిా పెద్దవాళ్లున్నారుగా అభిరాం! ‘ప్రేమ కావాలి’ అని అడిగితే దొరికేది కాదని మనిద్దరికి తెలిసిన విషయమే.కానీ ప్రేమిస్తే టైం వేస్ట్‌ అవుంతుందేమోనని అనుకోకుండా, మీకు ప్రేమించాలని అనిపించినప్పుడు లాలిత్యను ప్రేమించండి! ఆమెతోనే జీవించండి! ఆమెను మీకు అనుకూలంగా మార్చుకోండి! ఆమెకు మీరెలా వుంటే నచ్చుతుందో అలా మారండి!’’ అంటూ అక్కడ నుండి లేచి వెళ్లిపోయింది.
ఆమెను ఆపే ప్రయత్నం చెయ్యకుండా అలాగే చూస్తూ కూర్చున్నాడు అభిరాం.
 
*     *     *     *     *
ఇంకా ఉంది….
రచన: భువనచంద్ర

ఆనందరావు ఆలోచిస్తున్నాడు. “మూడో యింటివాళ్లు అకస్మాత్తుగా కాఫీ టిఫెన్ పంపడంలోని  అంతరార్ధం ఏమిటా” అని. వాళ్లకి పెళ్ళీడుకొచ్చిన కూతురున్నట్టు ఎలాంటి దాఖలాలూ లేవు. మరెందుకీ ‘ఉచిత’ కాఫీ టిఫెన్ పథకం?
ఆంధ్రదేశంలో బ్రహ్మచారులకి ‘ప్రత్యేక’ సదుపాయాల్నీ’సంసారులు’ సమకూర్చడంలో ఎన్నో అర్ధాలుంటాయి. పెళ్లి కావలసిన కూతురో, చెల్లెలో, మరదలో ఉంటేగానీ ఇలాంటి ‘అర్ధాంతర ఆప్యాయతల  వర్షం  కురవదు’. ఇది అతని నిశ్చితాభిప్రాయం. కాఫీ తాగటం, కప్పూ సాసరూ, టిఫెన్ ప్లేటు తిరిగివ్వడం ఎప్పుడో జరిగిపోయినా, ఆలోచనలు మాత్రం ఆగలా. అసలు చిక్కేమిటి? ఫిలసాఫికల్ ‘వ్యూ’తో ఆలోచించాడు. ‘కార్యం’ తరవాత ‘కారణం’వస్తుందా. ఎఫెక్టుకి ముందే ‘కాజ్’ ఉంటూందా? అసలీ కాఫీ టిఫిన్లు చెయ్యడం కాజా? ఎఫెక్టా? ఆలోచిస్తూ నడుస్తున్నాడు. నడుస్తూ ఆలోచిస్తున్నాడు.
ఆ పక్కనించి మిసెస్ మాధవీరావ్ ‘చీపురు పుల్లా’విడ విషయం మర్చిపోయి తను వ్రాయబోయే వ్యాసానికి ఏ పేరు పెట్టాలా ఆని ఆలోచిస్తూ నడుస్తూ, మళ్లీ ఆలోచిస్తూ వస్తోంది. ఆనందరావు కాజ్ ఎండ్ ఎఫెక్టు థియరీతో కుస్తీ పడుతూ ఇటునిచి అటువైపు నడుస్తున్నాడు. ఆలోచనతో ఉండి ‘బండి’ తోలినప్పుడే ‘యాక్సిడెంట్లు’ జరుగుతాయి. ఇప్పుడు ఓ యాక్సిడెంటు జరిగింది. ఇలా ఇద్దరు ముక్కూ మొహం తెలియని వ్యక్తుల్ని కలపడానికి ‘ఇటు’వంటి యాక్సిడెంట్లు నవలల్లోనూ, కథల్లోనూ, సినిమాల్లోనూ పెట్టడం అటు రచయితలకీ ఇటూ పాఠకులకీ, ప్రేక్షకులకీ కూడా కొత్త కాదు. చాలా కన్వెన్షనల్ ఎండ్ సక్సెస్‌ఫుల్ ప్రాసెస్. సరే.. యాక్సిడెంట్ సక్సెస్‌ఫుల్‌గా జరిగి ఆనందరావు అనబడే బ్రహ్మచారి, మిసెస్ మాధవీరావ్ అనబడే సౌందర్యరాశిని ‘ఢీ’ కొట్టడం జరిగింది. చిన్నపాటి మెరుపులు మెరిశాయి. వచ్చేపోయే వాహనాలు కొద్దిపాటి ‘రీరికార్డింగ్ ఎఫెక్టు’ని  సమకూర్చాయి.
“సారీ..” అన్నాడూ ఆనందరావు తలదించుకుని.
“ఓహ్…”అంది మిసెస్ మాధవీరావు. ఓ చిన్నసైజు ‘బొప్పె’  బ్యూటీ స్పాట్‌లా ఆమె నుదిటి మీద ఉబికింది.
“తప్పు నాది. క్షమించండి” అన్నాడు ఆనందరావు.
“కాదు కాదు. తప్పు నాదే. ఏదో ఆలోచిస్తూ.. “అంటూ సన్నగా నవ్వింది.
“నో.. నో.. నాటెటాల్.. ఆలోచిస్తూ వస్తున్నది నేను. “బాబీ సినిమాలో “పెహలే ఆప్” పాటలా మళ్లీ అన్నాడు ఆనందరావు.
“ఊహూ.. నేనే ఆలోచిస్తూ వస్తున్నా.” ఏమైనా సరే. తప్పు నాదే అన్నట్టుగా పట్టుబట్టింది మాధవీరావ్…
“పోనీ.. తప్పు ఇద్దరిదీ అనుకుందాం…” రాజీ పడ్డాడు ఆనందరావు. సమస్యకి పరిష్కారం కుదిరింది. కిందపడ్డ ఆవిడ పుస్తకాల్ని తీసి ఆవిడకందించాడు ఆనందరావు. ఓ బ్యూటిఫుల్ స్మైల్‌ని ‘ఫ్లాష్’ చేసి ఆవిడ ముందుకు నడిచింది.
********************************
పగలు తొమ్మిదింటీకి మిస్ శోభారాణి B.Sc మంచం మీంచి లేచింది. ఆవిడ వయసు ఖచ్చితంగా ఇరవై. రాత్రి చాలా దుఃఖంతోనూ, అనేకానేక ప్రశ్నలతోనూ సతమతమై నిద్రపోవడం వల్ల లేవడం ఆలస్యం అయింది గానీ, మామూలుగా అయితే ఠంచనుగా ఆరింటికే లేస్తుంది. బాగా నిద్రపోవడం వల్ల ‘ఫ్రెష్’గా అనిపించింది. ఆవిడ ఉండే గది చాలా చిన్నది అయినా నీటుగా సర్దబడింది.
మిస్ శోభారాణి బియ్యస్సీ అద్దం ముదుకెళ్ళి నిలబడింది. రాత్రి చెంపలమీద జాలువారిన కన్నీటి మరకలు ఇంకా అక్కడక్కడా కనిపిస్తున్నై. ఆదివారం గనక ఫరవాలేదు. లేకపోటే యీ వేళ్టికి కుక్కింగూ, డ్రెస్సింగూ కానిచ్చి ఏదో భూతం వెంటబడ్డట్టు ఉరుకులు పరుగుల మీద స్కూలుకి పోవాల్సి వచ్చేది. ‘నా’ అనే వాళ్లుంటే ‘ఎలా’ ఉంటుందో అనాధాశ్రమంలో పెరిగిన శోభారాణికి తెలీదు. అక్కడే చదువుకుని, పెరిగి పెద్దదై ప్రస్తుతం  ప్రయివేటు స్కూల్లో సైన్సు టీచరుగా పనిచేస్తోంది. కాలం విచిత్రమైంది. శరీరానికి మూలకారణం ఎవరో తెలీదు గానీ శరీరం మాత్రం ఉంది. కులమతాలు  తెలీవు గనక ఎవరితోటీ గొడవల్లేవు. ఒంటరితనంలో ఉండే కష్టనష్టాలు ఒంటరివాళ్లకు మాత్రమే తెలుసు. అందుకే అమ్మానాన్నా, అక్కా చెల్లీ, అన్నా తమ్ముడూ ‘ఉంటే ఎంత బాగుంటుందో’ అనే ఊహల్తో సతమతమవుతారు. మరోచిత్రం ఏమిటంటే, ‘అందరూ’ ఉన్నవాళ్లకి బాంధవ్యాల సౌందర్యం అర్ధం కాదు. వాళ్లు ‘విడి’గా వుండాలని కోరుకుంటారు. వీలున్నంత  దూరంగా ఉండాలని టేక్నికల్ ఎక్స్‌క్యూజెస్ వెదుక్కుంటారు. ‘లేని’దాన్ని కావాలనుకోవడమూ, ఉన్నదాన్ని నిర్లక్ష్యంతో చూడడమూ మానవస్వభావం.. ఇది అత్యంత సహజం.
‘స్టౌ’మీద కాఫీకి నీళ్లు పడేసింది పనిమనిషిని పెట్టుకోలేదు. ‘మనీ యీజ్ ఎనర్జీ! సేవ్ ఇటీ..!’ యీ సిద్ధాంతం వంటరివాళ్లకి భగవద్గీతలాంటిది. ఎందుకంటే, అన్నీ, ఆఖరికి ‘ప్రేమ’ని కూడా డబ్బుతోనే కొనాలి గనక! పెళ్ళి చేసుకోవాలన్నా.. ఒంటరిగా బయటకు వెళ్లదీయాలన్నా ‘డబ్బే’ అల్లావుద్దీన్ దీపం.  యీ విషయాలన్నీ శోభారాణికి ‘సౌందర్య’ బోధించింది. సౌందర్య మేత్స్ టీచర్. ఇద్దరు పసిపిల్లలున్న విడో. భర్త ముందు చూపుతో ‘తన లైఫ్’ని ఇన్ష్యూర్ చెయ్యడం వల్ల, సౌందర్యకి డబ్బు ఇబ్బంది లేదు.  కానీ పిల్లల కోసం ‘పొదుపు’ ని వ్రతంగా ఆచరిస్తోంది.
ప్రస్తుతం శోభారాణికి అనఫిషియల్ గార్డియన్ సౌందర్యే. ‘చూడు శోభా… ‘డబ్బు’ అనగానే రెండు విషయాలు గుర్తుంచుకోవాలి. ఒకటి ఖర్చు. రెండోది జమ. యీ రెండూ త్రాసుకి ఉండే రెండు పళ్లాల్లాంటివి. ఒకటి పైకెడితే రెండోది కిందకి దిగక తప్పదు. కనుక “ఖర్చు” పళ్ళెం స్థిరంగా ఉండేలా చూసుకున్ననాడే ‘పొదుపు’ పళ్లెంలో ‘జమ’ ఎక్కువగా చెయ్యొచ్చు. “సేవ్ పెన్నీస్.. పౌండ్స్ విల్ సేవ్ దెంసెల్వ్స్…!” అని ఓనాడు ఉపన్యాసం కూడా ఇవ్వడం వల్ల శోభారాణి బియ్యస్సీ వీలున్నంత ‘జమ’ చెయ్యటానికి అలవాటు పడింది… యీ లోకం బోలెడు నీతుల్ని ప్రొడ్యూస్ చేస్తుంది. అందువల్లే ప్రతివాడి దగ్గరా లెక్కకు మించిన నీతులు స్టాకులో పడుంటాయి. పబ్లిష్ చేసిన పుస్తకాలు ‘అమ్ముడు’ బోని రచయితలు ఇంటికొచ్చిన గెస్టులకు ఆటోగ్రాఫు చేసిన సవర పుస్తకాలు ‘ప్రెజెంటు’ చేసి భారం వదిలించుకున్నట్టు ప్రతివాడూ  అయిందానికీ, కానిదానికీ కూడా సలహాలివ్వడానికి ‘రెడీ’గా ఉంటాడు. ఆదో సంతృప్తి. మరో ‘యూనివర్సల్ ట్రూత్’ కూడా ఇందులో ఇమిడి ఉంది. నీతులు ఇతర్లకి చెప్పడానికే తప్ప ‘స్వంతానికి’ ఎవరూ ఉపయోగించరు. అలాగే ‘సలహా’ కూడా.
లోకానికి మరో ముఖ్యమైన పని కూడా వుంది. ఇన్సూరెన్శ్ ఏజంటులా భవిష్యత్తుని భయంకరంగా చిత్రించడం. గతంలో కలిసిన భూతకాలానికి బంగారపు తొడుగు వెయ్యడమే కాక వర్తమానాన్ని తిట్టిపొయ్యడం కూడా లోకులకి ముఖ్యతిముఖ్యమైన పనే! జుడీషియల్‌గా బాగా మధించిన ఓ జడ్జిగారు ఇలా సెలవిచ్చారు “డు నాట్ అప్రోచ్.. అన్లెస్ యూ ఆర్ అప్రోచ్డ్” అని.. అంటే, “కళ్లెదురుగా మర్డర్లు జరుగుతున్నా మౌనంగా కూర్చో. కేసు కోర్టుకొచ్చినప్పుడు విచారణ ప్రారంభించూ” అని. యీ సూత్రాన్ని మాత్రం లోకం విధిగా పాటిస్తుంది. ముందర మనసుల్ని ‘చంపేసి’ (మాటల్తో) ఆ తరవాతే తీరిగ్గా కన్నీరు కారుస్తుంది.
ఒంటరి వాళ్లంటే లోకానికి ఎలర్జీ. లోకుల దృష్టిలో ఒంటరి వాళ్లు పబ్లిక్ ప్రాపర్టీ. ‘ఆమ్రపాలి’ని లిచ్చవీ పరిషత్తు ‘పబ్లిక్ ప్రాపర్టీ’గా డిక్లేర్ చేసినట్టుగా అందమైన అనాధల్ని లోకమూ ‘పబ్లిక్’ చేస్తుంది. వాళ్ల ప్రతీ చర్యనీ గూఢచారిలా లక్ష కోట్ల కళ్లతో గమనిస్తూ ఉంటూంది. ఏ చిన్న ‘తప్పు’ జరక్కపోయినా ఏదో ఒకటి ‘అంటగట్టి’ సనాతన ధర్మానికి నీరు పోస్తుంది.
మిస్ శోభారాణి బియ్యస్సీ ఒంటరిది. అందునా వయసూ సొగసూ, వాలుకన్నులూ, ఉంగరాలు ముంగురులూ కలిగి యున్నది. మరి సంఘానికింకేం కావాలి? ఇంత గొప్ప ‘ఆపర్చ్యునిటీ’ని సమాజం ఎలా వదులుకుంటుంది?
మగాడనే ప్రతివాడూ ఆవిడ్ని చూపుల్తో సర్జరీ చేసి చప్పరించేవాడే. ఇప్పతివరకు యీ  ‘చప్పరించడం’ ‘మనసా వాచా’నేగానీ ‘కర్మణా’ జరగలేదు. ఫ్యూచర్ ఏవిటో శొభారాణికీ తెలీదు.
*********************
పంచాయితీ ఆఫీసుల్లో ఎగ్జిక్యూటివ్‌లూ, చాంబర్లలో మినిస్టర్లూ ‘పేరు’కే ఉంటాయి. కేవలం పబ్లిక్ ఫండ్‌ని దండుకోవడానికే ఉంటారనేది జగమెరిగిన సత్యం. మున్సిపాలిటీ ఎద్దుల్లా ‘గజం’ కదలటానికి గంటల కొద్దీ ‘టైం’ తీసుకుంటారు. చాలాసార్లు ఆ గంటలు రోజుల్లోనే నెలల్లోకీ, సంవత్సరాల్లోకీ పారిపోతూ వుంటయై. ‘ఎందుకూ’ అని ఏ పబ్లిక్ సర్వెంట్‌నన్నా అడగండి. ప్రభుత్వ లొసుగులన్నీ ఏకరువు పెడతాడు. ‘పన్నులు పెంచడం’ లాంటి సున్నిత వ్యవహారాలు మాత్రం యమార్జంటుగా అమలవుతాయి. ‘దంపినమ్మకి బొక్కిందే దక్కుడు’ అన్నది గవర్నమెంటు ఉద్యోగుల ‘మూలా సిద్ధాంతం. ‘కుర్చీలో ఉండగానే కోట్లు కూడబెట్టుకో’ అనే హెచరికని నిత్యం వాళ్ల మనసు మర్చిపోకుండా గుర్తు చేస్తుంది’.
గుడిసెల సిటీకి లైట్స్, వాటర్ సప్లై చేసే పవిత్ర భారాన్ని  ప్రభుత్వోద్యోగులు భగవంతుడి మీదకి నెట్టేశారు. దాంతో ఆయన తన సబార్డినేట్సయిన సూర్యుడ్నీ, వరుణుడ్నీ ఆ యొక్క పవిత్ర కార్యం నిర్వర్తించడం కోసం ‘డిప్లోయ్’ చేశాడు. ఉదయాన్నే సూర్యుడు స్విచాన్ అయిపోయి వెలుగులు కురిపిస్తే అప్పుడప్పుడూ వరుణదేవుడు వర్షాన్నికురిపించి నీటి కొరతనేగాక , చెత్తా చెదారాన్నీ వీధుల్లోంచి తొలగించి మున్సిపాలిటీ కర్తవ్యాన్ని కూడా నిర్వహిస్తున్నాడు. అన్నట్టు రోగాల్నించి రక్షించడం కోసం పైన యమధర్మరాజూ కింద గవర్నమెంటు హాస్పిటలూ సర్వవేళలా సిద్ధంగా ఉంటారు. ఇక ఎగ్జక్యూటివ్స్‌కి పనేముందీ? పన్నులు మాత్రం ‘పళ్లూడ’గొట్టి కట్టించుకుంటారు. కలరాలూ, ప్లేగులూ రాకపోవడం జనాల అదృష్టం. పేదవాడి కొంపలో దూరితే ఆకలికి ఆగలేక ‘వండుకు తినేస్తా’రనే భయంతో ఎలకలు కూడా గుడిసెల్లోమకాం పెట్టవు. దోమలు మాత్రం ఇంపార్షియల్‌గా వ్యవహరిస్తాయి.
ఆకలీకాటు’కే భయంలేని వాళ్లకి దోమాకాటెంత? ఇనాక్యులేషన్ అంటే ఆ జనాభాకి ఎలర్జీ. ‘ఇంజక్షన్లిచ్చి’ చంపుతారనే అపప్రధ కూడా ప్రజల్లో ఉంది. కారణం ఎక్స్‌పయరీ డేట్ అయిపోయిన మందుల్ని మాత్రమే వారికి డాక్టర్లూ, నర్సులూ ఉచితంగా సప్లై చేస్తారు గనక. ‘ఫేమిలీ ప్లానింగ్’ వాళ్ళు పొరపాట్న కూడా ఆ సందుల్లోకి అడుగుపెట్టదు. ఒకవేళ అడుగుపెట్టినా గవర్నమెంటు చదివించే కేషూ, రేడియోలాంటి కానుకలు గుడిసెలోళ్లకి అందవు. హెల్త్ విజిటర్స్‌కి గుడిసెలంటే ఎలర్జీ. ప్రస్తుతం గుడిసెల్లో ఒకడికి ఏదో జబ్బు చేసింది. వీళ్ళకి సామాన్యంగా జబ్బులు రావు. వస్తే పోవు. ఆ జబ్బు చేసింది ఓ ముసలాడికి. వాడీకీ బోస్‌బాబుకీ ఏదో దూరపు చుట్టరికం ఉంది. అదీ కొసప్రాయంగా! వాడికి ‘నా’ అన్నవాళ్లు వేరే లేక బోస్‌బాబుకి కబురెట్టాడు. బోస్ వెళ్ళేసరికి ముసలాడు “ఖళ్ళు’న దగ్గి “భళ్ళు’న  కక్కాడు. మన పొలిటిషియన్స్‌కి హెల్తంటే మహాశ్రద్ధ. కరువులూ, కాటకాలూ, వరదలూ, వుప్పెనలూ వచ్చినా ‘ఏరియల్ సర్వే’ తప్ప ఎదటికి రారు. బోస్‌బాబు కూడా అదే టైప్. ముక్కుకీ, మూతికీ రుమాలు అడ్డం పెట్టుకుని, ‘ఇప్పుడే వస్తా’నని గురువుగారింటికెళ్ళాడు. ఏం చేసినా ‘పెద్ద’లకి చెప్పకుండా చెయ్యటం రాజకీయ నేరం. అందుకే ‘గురు’గారి దగ్గరికి పరిగెత్తాడు బోసుబాబు.
అయితే, ముసిలాడికొచ్చింది ‘జబ్బు’ కాదనీ, అంతకు ముందురోజు దట్టించిన ‘మందు’ ఎఫెక్టనీ, ఆ మందు కల్తీమయమనీ, ఆ షాపు ఓనరు తనేనని, బోసుబాబుకి తెలియకపోవడం కేవలం ఇగ్నోరెన్స్. ‘చిన్న’ తప్పు ‘చింత’గింజలాంటిది. నీరుపోస్తే మహావృక్షమవుతుంది. బోస్ వెళ్ళేసరికి గురువుగారి చుట్టూ చాలా మంది శిష్యులున్నారు. శిష్యుల్లో కూడా అనేక రకాలు. ఆంతరంగిక శిష్యులు, అంతరంగ శిష్యులు, పరమాంతరంగిక శిష్యులు .. జస్ట్ కేవలం శిష్యులు. ‘గ్రేడింగ్’ని బట్టి వారికి కొన్ని హక్కులూ, గౌరవాలూ ఇవ్వబడతాయి. గురువుగారి పరమాంతరంగ శిష్యుల్లో బోసుబాబొకడు. అందుకే అతను లోపలికెళ్ళగానే మిగిలినవాళ్లంతా ‘ఏదో’ ఒక పని పేరు మీద బయటికెళ్ళిపోయారు.
“ఏమయింది?”సూటిగా సమస్యలోకి దిగిపొయాడు గురూజీ.  “ముసలోడికొకడీకి దగ్గూ. వెంటనే వాంతి” కట్టే, కొట్టె, తెచ్చే అన్న పద్ధతిలో వివరించాడు బోసు. గురువుగార్లందరూ (ప్రత్యేకంగా పొలిటికల్ గురువులు) ఆవలించకుండానే పేగుల్లెక్కబెట్టే సామర్ధ్యంగలవాళ్లు. ఆ ‘చింత’ గింజంత ‘ఇగ్నోన్స్’నీ గురువుగారు వెంటనే పట్టేశాడు. ఎలాగూ అంటే అంతే!! అతి చిన్న లాజిక్కు.. శిష్యుడికే ‘ఆ’ తెలివుంటే తనదాకా ఎందుకొస్తాడు? “శభాష్” అంటూ గురువుగారు చిర్నవ్వు నవ్వాడు. బోస్ తేలిగ్గా ఊపిరి పీల్చుకున్నాడు.
గురువుగారు నవ్వితే “మిగతాది నేంజూసుకుంటా నువ్వు వెళ్లిపో!!” అని అర్ధం ‘అభయం’ కూడా. బోస్‌బాబు చరచరా బైటికొచ్చి బందేక్కాడు.
******************
మిసెస్ మాధవీరావ్ కావల్సిన సరంజామా కొనుక్కుని ఇంటికెళ్ళాక ‘కిటికీ’ తలుపు తెరిచి అవాక్కయింది. ఒళ్ళంతా వేదనతో భయంతో గడ్డకట్టుకుపోయినట్లు ఆమెకనిపించింది. శవాలు.. వరసగా ఆరు శవాలు. ఒకదాని పక్కన ఒకటి పడుకోబెట్టి వున్నాయి. కనీసం అరవై, డెబ్భై మంది విహ్వలంగా రోదిస్తున్నారు. ఆ శబ్దం ఎంత ‘దీనంగా’ ఉందంటే.. పాషాణాన్నైనా కరిగిస్తుంది. కొత్త పెళ్ళికూతురి భర్త కూడా ఆ శవాల్లో ఒకడూ. దృశ్యం భయానకంగా ఉంది.
శవాలు… రోదన.. పాపం ఆ అమ్మాయికి నిన్నగాక మొన్న పెళ్ళయింది. లేతగా తమలపాకులా ఉంటుంది. మొన్న పెళ్లికూతురు .. నిన్న భార్య… నేడు విధవ… “హే భగవాన్.. ఏమిటిదంతా..??” గట్టిగా రెండు చేతుల్తోటి తల నొక్కుకుంటూ మంచం మీద కూలబడింది మాధవీరావ్. ఏం చెయ్యాలి ?
గబగబా వీధిలోకొచ్చి అడిగింది ఏమయిందని. “ఏటున్నాదమ్మా? తాగారు. చచ్చారు. తాగి ఎంతమంది చచ్చినా పట్టించుకోకుండా కల్తీ సారా అమ్మేవాళ్లు అమ్ముతూనే ఉంటారు. తాగి చచ్చేవాళ్ళు చస్తూనే ఉంటారు. తెగేది ఆడాళ్ళ తాళేగా?”నిర్వేదంగా  అంది ఓ ఆడమనిషి. మాధవీరావ్ మనసు ఉడికిపోయింది.
“పోనీ ఆడాళ్లంతా కలిసి ఆ సారాకొట్టుని మూయించొచ్చుగా? ఎన్నాళ్ళిలా ఊరుకుంటారు?” ఉద్రేకంతో ప్రశ్నించింది.
“సారాకొట్టుని మూయించాలంటే ప్రభుత్వాన్నిమూయించాలి. అదెవరికి సాధ్యం? ఆ కొట్టి పెట్టించిందే ప్రభుత్వం. ఆ లైసెన్సు తీసుకుంది పంచాయితీ మెంబరు.. అమ్మేది ఆడి చుట్టం..  తాగి సచ్చేది మా వాళ్ళు.. ఎవరు చెపితే ఎవరు వింటారు తల్లీ.. నా మొగుడూ ఇట్టాగే తాగి తాగి చచ్చాడు. ఏం చేస్తాం? తెచ్చినరోజున వండిపెట్టా, తాగి చచ్చిన రోజున ముండమోశా!”కదిలిపోయింది ఆడమనిషి.
“ఊహూ. ఏమైనా దీన్ని వదలకూడదు. యీ అన్యాయన్ని అరికట్టి తీరాలి. ప్రభుత్వం ముందు “దోషుల్ని’ నిలబెట్టి తీరాల్సిందే.” తనలో తనే ప్రతిజ్ఞ చేసుకుంది మాధవీరావ్.
కానీ ఆవిడకి తెలీని వ్యవహారం ఒకటుంది. అది రాజకీయం.
ఇంకా ఉంది….
రచన: డా. జె. గౌతమి సత్యశ్రీ
 
 


రాజ్, జూలీ తమకున్నంతలో హాయిగా, ప్రేమగా జీవించే జంట. జూలీకి జీవితం లో పెద్దగా కంప్లైంట్స్ లేవు, ఆశలు లేవు. కాబట్టి రాజ్ కూడా చాలా హ్యాపీ గా జీవితాన్ని   నెట్టుకొచ్చేస్తున్నాడు. ఎవరో తెలిసిన వాళ్ళు డిపార్ట్ మెంటల్ స్టోర్ లో పార్ట్ టైం ఉద్యోగం ఇస్తామంటే జూలీ స్టోర్ లో చేరింది, ఏదో కొంచెం ఎక్స్ ట్రా మనీ ఇంటికి వస్తుంది కదా అని. ప్రతిరోజూ  స్టోర్ కట్టేసాక, ఇంటికి వచ్చేసరికి రాత్రి 10.30 అవుతుంది. ఒకరోజు వీకెండ్ శనివారం రాత్రి స్టోర్ నుండి వస్తున్నప్పుడు జూలీ  కారు యాక్సిడెంట్ కు గురి అవుతుంది. యాక్సిడెంటు చేసిన వ్యక్తి బాగా త్రాగి ఉన్న మూలాన, ఈ యాక్సిడెంట్ చేయడం, తాను కూడా అక్కడికక్కడ మరణించడం జరిగింది. ఇక రాజ్ బాధ వర్ణనాతీతం. రాజ్ అనుకున్నాడు…‘ఇప్పుడు నాకు 40 ఏళ్ళు. ఈ 40 ఏళ్ళవయసులో ఇద్దరు చిన్న పిల్లలతో ఒక విధవగా జీవించడమా? అసలు ఆ విధవ అనే పదమే భరించరానిది. ఇక నా జీవితం ఇంతే. అంతా అయిపోయింది.  
రాజ్, జూలీ చిన్నప్పటి స్నేహితులు తర్వాత ప్రేమికులు. ఒకటే స్కూలు, కాలేజి..పెళ్ళై 15 సంవత్సరాలు కలిసి జీవించారు.తననుండి జూలీని ఆ పొగరుబోతు, త్రాగుబోతు దూరంచేసాడు. రాజ్ కి కోపం వచ్చింది.ఈ రెండు ఫ్యామిలీలు ఒకటే చర్చ్ కి సంబంధించినవి. ఒకటే చర్చ్ వల్ల..ఒకరికొకరు తెలుసే తప్ప పెద్దగా స్నేహితులు కారు. యాక్సిడెంట్ చేసిన వ్యక్తి పేరు పాల్, రాజ్ కి తెలుసు. పాల్ ఒక ధనవంతుడు, బిజినెస్ మాన్. అతని భార్య జెన్నీఅందగత్తె, ఒక హౌస్ వైఫ్. పాల్ లావుగా, పొట్టిగా ఉంటాడు. జెన్నీవీడికి కేవలం ఒక డెకరేటివె పీస్, ట్రోఫీ లాంటిది అని రాజ్ అనుకుంటుండేవాడు. అయినా ఇప్పుడు పాల్ వల్ల తనకు జరిగిన అన్యాయానికి ఆ ఫ్యామిలీ మీద పీకల దాక కోపం వచ్చింది.  
రెండు ఫునరల్స్ కి చర్చ్ తేదీలిచ్చి అనౌన్స్ చేసింది. పాల్ ది మంగళవారం మద్యాహ్నం, జూలీది బుధవారం ప్రొద్దున. అంతా అయిపోయాక, రాజ్ పిల్లలతో కలిసి, కళ్ళనిండా నీళ్ళతో బయటికి వస్తుండగా,  జెన్నీని చూసాడు. జెన్నీ బాధగా, ఓదార్పుగా ఏడవద్దు అన్నట్లుగా తల అటు, ఇటు ఊపింది. రాజ్ నమ్మలేకపోయాడు.
కోపంతో ఈమె ఇక్కడేం చేస్తుంది, వాళ్ళ వల్ల నాకు జరిగిన అన్యాయం ఇంకా చాలకనా??? కోపంతో మొహం తిప్పుకున్నాడు.
నలుగురిలో ఉన్నప్పుడు నవ్వుతూ, వంటరిగా ఉన్నప్పుడు ఏడుస్తూ  ఎన్నో పగళ్ళు, రాత్రులూ గడిపాడు … రాజ్ ఆవేదన వర్ణనాతీతం.
నిను వీడి వెళుతున్నా కానీ
నా మనసు నీకై వదిలి వెళుతున్నా అన్నావనీ
నీతో గడిపిన క్షణాలను తలచుకొని
గడుపుతున్నా నీవు లేని క్షణాలనీ…
నిను వీడి వెళుతున్నా కానీ
నా గుర్తులు నీకై వదిలి వెళుతున్నా అన్నావనీ
కనీసం బ్రతికున్నా తలుచుకుంటూ నీ తీపి గుర్తులని
అవే నా నీ ప్రేమకి ఉచ్చ్వాస నిశ్శ్వాసాలని.. 
జూలీ…నా వెంటే నువ్వుంటున్నావని
బయటకి వెళ్ళి లోపలికి వస్తే నువ్వు ఎదురయ్యావని
పదిమందిలోఉన్నా..నువ్వు కనబడి పిలుస్తున్నావనీ
ఎంత తలచి రోజులు గడిపినా నిన్ను స్పర్శించలేని
చూడలేని నాజన్మ వ్యర్ధమని చెప్తుంది నా కన్నీరు నిన్ను చేరమని..
ఈ లోపున క్రిస్ మస్ పండుగ వచ్చింది. ఇక పెద్దగా చెప్పాలా? రాజ్, పిల్లలు ఏదో మాములుగా కానిచ్చారు. రాజ్ వాళ్ళ అన్న, వదిన వాళ్ళ పిల్లలు రావడం మూలాన ఏదో కొంచెం సందడిగా అలా సాగిపోయింది.
ఫ్యునెరల్ అయిపోయినా, ఇంకా సింపతీ కార్డ్స్ వస్తున్నాయి. ప్రతి సంవత్సరం ఆ టైము లో వచ్చే క్రీస్ మస్ కార్డ్స్  కాస్త సింపతీ కార్డ్స్ గా మారిపోయాయి. వాటిల్లో ఒక కార్డ్ చదవాడనికి రాజ్ చేతిలోకి తీసుకున్నాడు. అది ఎక్కడినుండో ఆ క్షణం రాజ్ కి తెలియదు, లేకపోతే వెంటనే దాన్ని ఫైర్ ప్లేస్ లోకి విసిరేసే వాడేమో. ఒక్కసారి చదవడం మొదలుపెట్టాక చదవడం పూర్తిచేయకుండా ఉండలేకపోయాడు. అది జెన్నీ దగ్గిరనుండి. జెన్నీ ఎంతో అపాలిజిటిక్ గా రాసింది. అంతే కాకుండా జూలీ గురించి తనకు తెలిసిన చక్కటి విషయాలు రాసింది. రాజ్ యొక్క బాధను తాను ఎంతో అర్ధం చేసుకుని, తాను కూడా అంత బాధ పడుతున్నట్లుగా వివరించింది. తాను అటువంటి బాధలోనే ఉంటూ కూడా, తన గురించి ఒక్క ముక్క కూడా రాయలేదు. అది చదివాక, రాజ్ ఆమె యొక్క ఉన్నతమైన మనస్తత్వాన్ని అర్ధం చేసుకున్నాడు. తాను అదే కష్టం లో ఉంటూ కూడా, ఎదుటివారికి సింపతీ చూపించగల ఆమె గొప్ప మనసుని అర్ధం చేసుకున్నాడు. ధన్యవాదాలు తెలుపుతూ, సమాధాన ఉత్తరం రాశాడు.జూలీ ఫ్యునరల్ కి వచ్చినందుకు తనకు కోపం లేదని తెలిపాడు. ఏదైనా అవసరం అయితే జెన్నీకి గాని, పిల్లలకి గాని తనకు వెంటనే తెలియజెయ్యమని జెన్నీకి చక్కటి ఓదర్పు మాటలు వ్రాశాడు. అది పోస్ట్ చేసేశాక ఎందుకో కొద్దిగా వేరేగా ఫీల్ అయ్యాడు. తాను రెస్పాండ్ అవ్వకుండా ఉండాల్సిందని, చదివి అక్కడితో ఆపేయాల్సింది అని. ఒక వారం తర్వాత జెన్నీనుండి మళ్ళీ ఒక కార్డ్, థాంక్స్ చెబుతూ.
ఇక అందరూ రొటీన్ లో పడిపోయారు. జీవితాలు నెట్టుకొచ్చేస్తున్నారు. రాజ్ అన్న, వదినలు వాళ్లకి చేదోడు వాదోడు గా ఉంటున్నారు. రాజ్ గ్రీఫ్ పిరమిడ్ లో యాక్సప్టెన్సె లెవెల్ కి చేరుకున్నాడు.ఈ లోపుల వసంతకాలం వచ్చింది, ఈస్టర్ పండుగ ని తెచ్చింది. మళ్ళీ క్రొత్తగా చిగురించాలని నిర్ణయించుకున్నాడు.ఈస్టర్ పండుగ ని జూలీ చాలా గొప్పగ చేసేది. పిల్లలకు చాకొలెట్స్, జెల్లీ బీన్స్, ప్లాస్టిక్ ఎగ్స్, ఈస్టర్ బన్నీ ప్రొద్దున్నే పిల్లలకి తెచ్చినట్లు టూత్ బ్రషెస్, టూత్ పేస్ట్ బాస్కెట్స్ లో సర్దేవారు రాజ్, జూలీ. ఆ సాంప్రదాయాన్ని ఆపకూడదని, రాజ్ షాప్ లో అన్నీ కొన్నాడు, టూత్ బ్రషెస్ మర్చిపోయాడు. వెంటనే రియలైజ్ అయి, కొని జూలీ కి మనసులో అపాలజైజ్ చేస్తూ…సన్నగా కన్నీటితెర కళ్ళునిండుకున్నాయి. సరిగ్గా….అదే..టైము కి 
రాజ్.. పిలుపు వినబడింది. ఆ క్షణం రాజ్ కి జూలీ పిలిచినట్లయింది. వెంటనే వెనక్కి తిరిగాడు. చూస్తే ‘జెన్నీ‘.
తానుకూడా ఈస్టర్ బాస్కెట్స్ కొనడానికి వచ్చింది. కాసేపు క్షేమసమచారాలు మాట్లాడాక, హటాత్తుగా జెన్నీతనను తాను నిందించుకుంటూ ఏడవడం మొదలుపెట్టింది. “రాజ్, నీ జీవితం లో జరిగిన ఈ దుర్ఘటనకి నేనే కారణం. ఆ రోజు పాల్ క్రిస్ మస్ పార్టీ కి వెళ్ళినప్పుడు, నేను కూడా తనతో వెళ్ళవలసినది. ఏదో విషయం మీద గొడవయ్యి, నేను ఇంట్లోనే ఉండిపోయాను. నేను వెళ్ళిఉంటే కారు నేనే డ్రైవ్ చేసేదాన్ని. ఇలా జరిగి ఉండకపోయేది..
చుట్టూ సీను క్రియేట్ అవుతున్నదని గమనించి, రాజ్ పిల్లల్ని, జెన్నీని కాఫీ షాప్ కి తీసుకువెళ్ళాడు. కాఫీ ఆఫర్ చేసాడు. ఈ దుర్ఘటనలకి తాను ఎటువంటి కారణం కాదని, అది దైవ నిర్ణయం అని ఓదార్చాడు. జెన్నీఇంకా ఈస్టర్ బాస్కెట్స్ ని కొనడం పూర్తికాలేదు. మళ్ళీ షాప్ కి అందరూ కలిసి వెనక్కి వెళ్ళి, ఒక గంట సేపు షాపింగు చేసారు. తిరిగి వెళిపోయేటప్పుడు అభిమానం గా..ఎటువంటి కష్టం వచ్చినా ఒకరికొకరుసహాయం చేసుకుందామని ప్రమాణాలు చేసుకున్నారు. ఇలా కొన్ని నెలలు గడిచాయి. అప్పుడప్పుడు ఫోన్లు చేసుకోవడం, బయటికి కాఫీ షాప్లలో కలవడం, అలాగే లంచ్ కని, డిన్నర్ కని.ఈ స్నేహం లో రాజ్, జెన్నీలోని ఎన్నో మంచిగుణాలను చూశాడు, ఆమెలోని ఎన్నో ఉన్నతమైన భావాల్ని చదివాడు. వాళ్ళిద్దరి స్నేహం గురించి ప్రత్యేకం గా ఎవరికి చెప్పలేదు, అలా అని రహస్యంగానూ ఉంచలేదు. 
రాజ్ కి మళ్ళీ ప్రశ్నలు. ఎదురుగుండాలేని తన చిన్ననాటి స్నేహితురాలు జూలీ ని మనసు ఆవేదనతో అడుగుతున్నాడు. తాను చేస్తున్నది సబబే నా అని??? ఈ లోపున అలానే నిద్దట్లోకి జారుకున్నాడు. లేచేసరికి జూలీ చెవిలో గుస గుస్ గా చెప్పిందనే ఒక సరిక్రొత్త భావన… “పరిచయం అనే మొక్కకి, ఆప్యాయత అనే నీరు పోసినప్పుడు ప్రేమ అనే పువ్వు పూస్తుంది”. ఇది తన జూలి అంగీకారం గా, ఒక దేవ దూత సందేశంగా మనసులో అనిపించి జెన్నీగురించి  రాజ్ అన్న, వదిన్లతో మాట్లాడాడు. ఆన్నది ఒకటే కన్ సర్న్, పిల్లలు. కాబట్టి సరే అన్నాడు. వదిన కు నచ్చలేదు, పైగా ఆమెతో డేటింగ్ చేస్తున్నావని కేకలేసింది. రాజ్ కి వదినంటే చాలా గౌరవం, ఇంటిల్లపాది, ఆమెను ఆ ఇంటికి ఒక దేవదూత లా చూస్తారు. జెన్నీ కి ఒకటే కన్ సర్న్, వాళ్ళ క్రైస్తవ కూటములు ఏమంటాయా అని. రాజ్ కి వాటితో పనిలేదని ఎప్పుడో అనుకున్నాడు కాబట్టి పట్టించుకోలేదు, కాని జెన్నీ అభిప్రాయాల్ని మాత్రం పూర్తిగా గౌరవిస్తున్నాడు. 
ఇప్పుడు రాజ్ కి ఎన్నో ప్రశ్నలు..మేమేమి చేస్తున్నాం? దేవుడు మా ఇద్దరి జీవితాల్లో కొన్నాళ్ళు విషాదాన్ని నింపాడు, ఇప్పుడు దాన్ని తొలగించి అమృతాన్ని నింపుతున్నాడు. నా భార్య చావుకి కారణమైన వాడి భార్యని నేను ప్రేమించడమేమిటి? దీనినే విధి అంటారా?  చివరిదాకా ఉంటానన్న జూలీ లేకుండా వెళ్ళిపోయింది, ఏ జన్మదో ఈ క్రొత్త బంధం చేరువవుతున్నది. విధి మమ్మల్ని ఒక విషాదంతో కలుపుతున్నదా? ఈ నిర్ణయంవల్ల మమ్మల్ని అభిమానించేవాళ్ళు బాధ పడతారా? నేనీ ప్రశ్నలకి తలవంచనా? దైవ నిర్ణయానికి తలవంచనా?…  
కాలమే నిర్ణయించాలి………..
జూలీ..
ఇది దేవుడు ఆడించే నాలుగు స్తంభాలాట
ఈ ఆటనుండి నువ్వు తప్పుకుని, ఆ దేవునితో చేతులు కలిపావ్
వంటరిగా ఈ ఆట పూర్తిచెయ్యమని భుజం తడుతున్నావ్
ఇది శాపమో వరమో అర్ధం కాని నా జీవిత పయనం
నీ నమ్మకం దేవుని మీద, నా నమ్మకం నీ మీద
నువు ఇచ్చిన సందేశం నా విధిగా భావించి
నువ్వు చూపించిన మమకారం నా బాటగా గుర్తించి
నువు చూపించే మార్గం నా ధ్యేయంగా స్వీకరించి
ముందుకెళ్తా జీవితాన్ని మళ్ళీ జీవించడానికి..
రాజ్, జెన్నీపోయినవారమే ఒక బుధవారం చర్చ్ లో పెళ్ళి చేసుకున్నారు. జీవితం అంటే మళ్ళీ జీవించడమే. అంతా దేవుని యొక్క పన్నాగం. లైఫ్ ఈజ్ ఫర్ లివింగ్!!!! 

 

 
రచన: వనం జ్వాలా నరసింహారావు 

పొట్టి శ్రీరాములును బలి చేసారు
సమాజంలో గుర్తింపు వచ్చిన వ్యక్తికి, రాని వ్యక్తికి కూడ, వారివారి గత చరిత్రల్లో స్పూర్తి దాయకమైన కొన్ని సంఘటనలు వుండటం సహజం. ఆ వ్యక్తి ధనవంతుడు కావచ్చు, పేదవాడూ కావచ్చు. జీవన పోరాటంలో స్వయం కృషితో ఓ సముచిత స్థాయికి వచ్చిన వారెందరో వున్నారు. అలాంటి వారిలో తాను సహితం ఒకడిని అవునో కాదో ఇదమిద్ధంగా తేల్చి చెప్ప లేకపోయినా, తన జ్ఞాపకాలను మాత్రం ఇతరులతో పంచుకోవాలని వున్నదని,  ఇతరుల అనుభవాలను, జ్ఞాపకాలను తెలుసుకోవాలన్న అభిలాష వుందనీ చెప్తూ, ఆ సందర్భంగా “కేసరి” అనే వ్యక్తిని గుర్తు చేసుకున్నారు తిలక్. వీధి దీపాల క్రింద కూర్చొని చదువుకున్న ఆ వ్యక్తి ఎన్నో విద్యా సంస్థలను నెలకొల్పాడనీ,”కేసరి తైలంగా” ప్రఖ్యాతి పొందిన తైలం ఆయన ప్రోడక్టని వివరించారాయన.
బారసాలనాటి తిలక్ గారి పేరు “కొర్లిపర బాల గంగాధరరావు”. తాత గారి పేరు గంగాధరయ్య అయినందున ఈయన కా పేరు పెట్టారు. అభ్యుదయ భావాల వెంకటాద్రిగారు (తిలక్ గారి తండ్రి) ఆ భావాలను తన వరకే పరిమితం చేసుకున్నారు. ఎప్పుడూ ఖద్దరు దుస్తులే ధరించేవారు. సిగరెట్, బీడీ, ఇతర మత్తు పానీయాలకు ఎప్పుడూ దూరమే. వార్తా పత్రికలు క్రమం తప్పకుండా చదివేవారు. ఎందరి మధ్యనో, మధ్యవర్తిగా వుంటూ, సమస్యల పరిష్కారం చేస్తూ, తనకు తెలవకుండానే సమస్యల్లో ఇరుక్కుపోయే వారు పాపం. అది ఆయనకో హాబీ. “స్వాతంత్ర్యం నా జన్మ హక్కు” అని పిలుపునిచ్చిన బాలగంగాధర తిలక్‌పై వున్న భక్తి, గౌరవాలతో స్కూల్లో చేర్పించేటప్పటికి గంగాధర రావు కాస్తా “బాలగంగాధర తిలక్” అయిపోయి మనందరికీ తెలిసిన కె. బి తిలక్‌గా మారిపోయారు.
ఎందుకో, ఈసారి, ఈ విషయాలను చెప్పాలనిపించింది అన్నారు తిలక్,
త్యాగధనుడు కీర్తి శేషులు పొట్టి శ్రీరాములు ప్రత్యేక ఆంధ్ర రాష్ట్రం కొరకు మద్రాసులోని మైలావూర్‌లో ఆమరణ నిరాహారదీక్షకు పూనుకున్న రోజులను గుర్తు చేసుకున్నారు తిలక్. ప్రఖ్యాత చిల్డ్రన్ స్పెషలిస్ట్ డాక్టర్ బాల సుందరరావు (గాలి) గారు అప్పట్లో మద్రాసు “టీ నగర్” లో వుండేవారు. సినీ నటుడు చంద్రమోహన్ మామగారు గాలి బాల సుందరరావు గారు. ఆయన గారింట్లో రాజకీయ సమావేశాలు జరుగుతుండేవి రెగ్యులర్‌గా. ఆ విధంగా అయనతో పరిచయం అయింది. అక్కడే పద్మభూషణ్ డాక్టర్ పి.తిరుమలరావు గారితో కూడా పరిచయమేర్పడింది. టీ నగర్‌లోనే వుంటున్న బులుసు సాంబమూర్తి గారితో కూడా సాన్నిహిత్యం ఏర్పడింది. తిలక్ తన కుర్ర కారు గ్యాంగ్‌తో కనిపించిన ప్రతినాయకుడింటికి పోయి, పొట్టి శ్రీరాములుగారి నిరాహారదీక్ష విరమింపచేసే ప్రయత్నాలు చేయమని ఒత్తిడి తెచ్చేవారట. ఆయనొక్కడినే ఎందుకు బలి కానివ్వాలని వాదించే వారట
సరిగ్గా అదే రోజుల్లో టంగుటూరి ప్రకాశం పంతులు గారి పెద్ద కుమారుడి ఇంటి ఆవరణలో వుంటుండేవారు తిలక్. అదీ టీ నగర్‌లోనే వుండేది. ఆ ఇంటికి వెనక భాగాన వున్న ఓ కారు షెడ్డు దానిపైన ఓ పాక అప్పట్లో తిలక్‌గారి బిచానా! అదే ఆయన స్వంత ఇల్లుగా చూసుకునే అద్దె ఇల్లు. పాకలో స్వయం పాకం. రాజకీయాలతో బిజీ — సినిమాల్లో అరకొర పనీ– సంపాదన సరేసరి!
ప్రకాశం గారి మనస్తత్వం ‘బోళా’ అన్నారు తిలక్. ఎవరితోనైనా మంచిగా మాట్లాడే వ్యక్తిత్వం ఆయనది. ఆయనతో తన భేటీని గుర్తు చేసుకున్నారు తిలక్. కె. సి. పి. సిమెంట్ సంస్థాపకుల్లో ఒకరైన రిటైర్డ్ ఐ. సి. యస్. అధికారి రామకృష్ణగారి భవంతి వున్న ఆవరణలోనే “ఇండియన్ రిపబ్లిక్” పత్రిక కార్యాలయం కూడ వుండేదట. ఓ రోజున –ఇంక–పొట్టి శ్రీరాములు గారి–అత్మత్యాగానికి–మరి కొన్ని గంటలు వ్యవధే వున్న సమయంలో — ప్రకాశం పంతులుగారు ఇండియన్ రిపబ్లిక్ పత్రికాఫీస్ కాంపౌండ్‌లోకి ప్రవేశించి కారు దిగుతున్న క్షణంలో —  తిలక్ గారి కుర్ర కారు బృందం ఆయన్ను చుట్టు ముట్టింది. కారు దిగుతున్న ప్రకాశం గారిని తిలక్ చేత్తో పట్టుకుని బరబరాలాగేసారట. అది ఊహించని ఆయన –“ఒరే–ఒరే–ఏం చేస్తున్నావురా?” అని మాత్రమే అన్నారు. అమరజీవి పొట్టి శ్రీరాములును అందరూ కల్సి ఏకాకిని చేసి, బలి చేస్తున్నారన్న ఆవేదన, ఆవేశం, బాధ, తన్ను అలా పిచ్చివాడిగా చేసిందని అంటూ — ప్రకాశం గారిలాంటి గుండే ధైర్యం వున్న మనిషికూడా, ఆ సందర్భంలో అంతకన్న ఎక్కువ రియాక్టు కాకపోవటం విశేషమని అన్నారు తిలక్.
అప్పట్లో, పండిట్ జవహర్‌లాల్ నెహ్రూతో సహా పలువురు నాయకులు రాష్ట్రాల విభజనకు వ్యతిరేకమనీ, ప్రజల ఒత్తిడి మేరకే ప్రత్యేక ఆంధ్ర రాష్ట్రం ఏర్పాటుకు అంగీకరించటం జరిగిందనీ అంటారు తిలక్. అప్పట్లో ఫజలాలీ కమిషన్ కార్యదర్శిగా పనిచేసిన శ్రీ ఎ. ఆర్. బాజీ, ఆ తర్వాత ఆంధ్రప్రదేశ్ ప్రభుత్వ సమాచార పౌర సంబంధాల శాఖ కమిషనర్‌గా, ప్రభుత్వ సమాచార సలహాదారునిగా వున్నారనీ ఆయనతో కూడ తనకు బాగా పరిచయమనీ చెప్పారు శ్రీ తిలక్.
పొట్టి శ్రీరాములు మరణంతో, ఆంధ్ర రాష్ట్రం ఏర్పాటు కావటం, కర్నూలు రాజధాని కావటం సమకాలీన చరిత్ర. అందరికీ తెలిసిందే. ఆంధ్ర రాష్ట్ర అవతరణ ఉత్సవాల సందర్భంగా నెహ్రూ గారు కర్నూలు వచ్చినప్పుడు, అక్కడికి పలువురు సినీ కళాకారులు వెళ్లారనీ, అందులో శ్రీమతి లక్ష్మీరాజ్యం ఒకరనీ గుర్తు చేసుకున్నారు తిలక్.
ఇవన్నీ ఇలా వుండగా.. మళ్లీ.. ఇంగువ వాసనలాగా.. సినీ రంగంపై మనసు మళ్లింది. ఆ విషయాలు కాసేపు ముచ్చటించారు ఆయన.

ఎడిటర్స్ గా రాజన్ – తిలక్‌ల కాంబినేషన్‌లో “శ్రీ ఛత్రపతి ప్రొడక్షన్స్” బ్యానర్ క్రింద తీసిన ఓ చిత్రం “రాధిక”. అది రాధాకృష్ణుల ప్రేమగాథ ఇతివృత్తం. చిత్ర కథా రచయిత సదాశివ బ్రహ్మ కాగా, దర్శకత్వం వహించింది కాళ్లకూరి సదాశివరావుగారు. “నెప్ట్యూన్” స్టూడియోలో షూటింగ్ జరిగిన ఈ సినిమాలో రాధిక వేషం వేసిన ఆమే ప్రప్రథమ ప్లేబ్యాక్ గాయని శ్రీమతి “రావు బాల సరస్వతీ దేవి” గారు. ప్రఖ్యాత హాస్య నటుడు శ్రీ పద్మనాభం హీరోగా నటించిన మొదటి చిత్రం కూడా ఇది. ఓ ముస్లిం వ్యాపారవేత్త నిర్వహణలో వున్న నెప్ట్యూన్ స్టూడియోలో తమిళ-తెలుగు చిత్రాలతో పాటు శ్రీలంక నుండి వచ్చిన దర్శక-నిర్మాతలు సింహళ భాషలో కూడ సినిమాలు షూట్ చేస్తుండేవారు అప్పట్లో.
రాజన్-తిలక్ ఎడిటర్లుగా సువర్ణా ఫిలింస్ బ్యానర్ క్రింద తీసిన మరో చిత్రం పేరు “సువర్ణమాల”.  దానికి కాళ్లకూరి సదాశివరావు దర్శకత్వం వహించారు. అందులోనూ బాల సరస్వతి దేవే హీరోయిన్. హీరోగా నటించిన సూర్యనారాయణ గారనే అయన ఆంధ్రాబ్యాంక్‌లో అధికారిగా పనిచేసేవారు. ఓ జూనియర్ కళాకారుడు ఈర్ష్యతో సూర్య నారాయణరావును హత్య చేసారు. ఆ కేసింకా తేలలేదు అని గుర్తు చేసుకున్నారు తిలక్.
శ్రీమతి రావు బాలసరస్వతీ దేవిని, రాజన్-తిలక్‌లు సెట్లలో “పాప” అనే పేరుతో సంబోధించేవారు ఆ రోజుల్లో షూటింగ్ జరుగుతున్నప్పుడు. స్టూడియోకు వచ్చి పోతుండేవారిలో డ్యాన్సర్లు లలిత, పద్మిని–వాళ్లమ్మ గారు వుండేవారనీ, వాళ్లంతా తనకు బాగా పరిచయమనీ తిలక్ గుర్తు చేసుకున్నారు.
రాజన్-తిలక్‌ల కాంబినేషన్‌లో, ఎడిటర్లుగా తీయబడిన మరో చిత్రం పేరు “మంత్రదండం”. జ్ఞానాంబికా ప్రొడక్షన్స్ వారు నిర్మించిన ఈ చిత్రంలో కథానాయకుడుగా శ్రీ అక్కినేని నాగేశ్వరరావు, కథానాయికగా శ్రీమతి జూనియర్ శ్రీ రంజని నటించారు. దర్శకత్వం శ్రీ కె.రామచంద్రరావు వహించారు. “రాధిక”, “మంత్రదండం” సినిమాలకు సంగీత దర్శకుడు శ్రీ ఎస్. రాజేశ్వరరావు.
ఎచ్. ఎమ్. రెడ్డిగారి కజిన్ హెచ్. వి. బాబు గారిని గుర్తు చేసుకున్నారు తిలక్. ఆయన ఎక్కువగా వివేకానంద, శ్రీ రామకృష్ణ పరమహంస సాహిత్యం చదవటం, వారికి సంబంధించిన విషయాలను పలువురితో చర్చించటం తిలక్ గారికి ఎంతగానో నచ్చేది. రాజమండ్రి నుండి మద్రాసుకు చేరుకున్న ఓ ప్రొడ్యూసర్ నిర్మించిన “ధర్మాంగద” అనే చిత్రానికి శ్రీ బాబు దర్శకత్వం చేసారు. రాజన్-తిలక్‌ల కాంబినేషన్ ఎడిటర్స్. కృష్ణవేణి హీరోయిన్. ఈ సినిమాలో నటనకు అవకాశం దొరికిన శ్రీమతి సూర్యకాంతం వాయిస్ బాగాలేదని (!) డైలాగులు చెప్పనవసరంలేని మూగ పాత్రకు ఆమెను ఎంపిక చేసారు అప్పట్లో అని చెప్పారు తిలక్. ఆ తర్వాత కాలంలో ఆమెదో ప్రత్యేక తరహా గొంతుగా, డైలాగ్ డెలివరీగా, విశిష్ఠనటనగా, అశేషాంధ్ర ప్రేక్షకులు గుర్తించటం తెలిసిన విషయమే.
రాజన్‌తో ఎడిటింగ్‌ లైన్లో పనిచేస్తున్న తిలక్‌గారు తన జీత భత్యమెంత అనే ఆలోచనను రానిచ్చినట్లు లేదు. ఆసక్తిగా “మీ జీతభత్యమెంత?” అని అడుగితే– “అంతా– ఇంతా–కాదు, ఇబ్బందిలేనంత” అని సమాధానం ఇచ్చారు. భోజనానికి ఇబ్బంది లేదు — జీవనం గడుస్తుండేది —  అదో తృప్తి అని అన్నారు. అని అంటూనే గుర్తుచేసుకున్నారు “మన దేశం” సినిమా షూటింగ్ జరుగుతున్న రోజుల్లోని ఓ సంఘటనను.
మన దేశం సినిమా షూటింగ్ చేస్తునప్పుడు ప్రొడక్షన్ ఇన్‌ చార్జ్ గా రామచంద్రన్ అనే ఆయన వుండేవారట. టెక్నిషియన్లను ప్రతిరోజూ భోజనం చేయించటం, కాఫీ – టీ, ఫలహారాలు ఇప్పించటం ఆయన డ్యూటీ. ఆ కార్యక్రమం కొరక్కు నిత్యం టెక్నీషియన్ల బృందాన్ని మౌంట్ రోడ్‌లో వున్న నేషనల్‌ కెఫే అనే ఓ ఇరానీ హోటల్‌కు తీసుకెళ్లేవారు ఆయన. ఇది, చెప్తూ — చెప్తూ – నవ్వుకున్నారు తిలక్ చాలా సేపు. ఓ రోజున టీ త్రాగిన తర్వాత, పెద్ద మొత్తంలో సమోసాలను ప్యాక్ చేయించారు తిలక్. స్టూడియో ఫ్లోర్‌కు వెళ్లగానే రుచిగా వున్నాయని తలొకటీ పంచారు. అందరూ తిన్నారు-హీరోయిన్ కృష్ణవేణి, దర్శకుడు శ్రీ ఎల్. వి. ప్రసాద్ గారితో సహా. మర్నాడు మళ్లీ అందరూ వెళ్లినప్పుడు, ఈ ఖర్చును తిలక్‌గారి పర్సనల్‌ ఖాతాలో జమకట్టే ప్రయత్నం చేసారు శ్రీ రామచంద్రన్. తిలక్, దాన్ని వ్యతిరేకించి, సమోసాలు అందరూ తిన్నందువల్ల కామన్ అక్కౌంట్ లో పడాల్సిందే అని పట్టు పట్టారు. చివరకు ఈ వ్యవహారం సినీ నిర్మాతైన మీర్జాపూర్ రాజాగారి వరకూ వెళ్లింది. సమస్యకు, ఇబ్బందికరం లేని పరిష్కారం కుదిరింది. జీత భత్యాలు ఆ రోజుల్లో అలానే వుండేవని ఈ సంఘటనను ఉదహరించారు.
తిలక్‌గారి సినీ జీవితంలో మరో మైలురాయి నవయుగ ప్రొడక్షన్స్ బ్యానర్ క్రింద నిర్మించిన “జ్యోతి” చిత్రం. తిలక్-రాజన్‌లు ఈ చిత్రానికి కూడ సమ్యుక్తంగా ఎడిటర్స్. గోగినేని చిన వెంకట సుబ్బయ్య గారి (కృష్ణాజిల్లా) అల్లుళ్లు, సూరెడ్డి వీర రాఘవయ్య, కడియాల వెంకటేశ్వరరావులు పెట్టుబడి పెట్టి సినిమా తీశారు.
జ్యోతి సినిమాను ఒకేసారి రెండు భాషల్లో-తెలుగు, తమిళం-చిత్రీకరించారు. సావిత్రి కథానాయికగా నటించిన ఈ చిత్రంలో రామచంద్ర కాశ్యప్ హీరో. ప్రజా నాట్య మండలికి చెందిన పలువురు కళాకారులతో సహా ఈ చిత్రంలో నటించిన ఇతరులలో శ్రీమతి జి. వరలక్ష్మి, శ్రీ ఎమ్. శ్రీ రామమూర్తి గార్లున్నారు. సుంకర – వాసిరెడ్డి రచయితలుగా మంచి పేరు తెచ్చుకున్న సినిమా జ్యోతి. అభ్యుదయ రచయిత శ్రీ కొడవటిగంటి కుటుంబరావు కథా రచనలో తన సహకారం అందచేశారు.
సుంకర-వాసిరెడ్డిలు మంచి సాహితీవేత్తలనీ, ఇతి హాసాలు, పురాణాలు, ఆధునిక సాహిత్యం క్షుణ్ణంగా చదువుకున్న వారిద్దరిలో, డెప్త్ వుండేదనీ, వారు పాటలు కూడా వ్రాసేవారనీ అన్నారు తిలక్.
జ్యోతి సినిమా దర్శకుడు శ్రీధర్‌కు, నిర్మాతలకు మధ్యన చెలరేగిన గొడవల మూలాన్న, శ్రీధర్ దర్శకత్వం కొనసాగించకుండా మధ్యనే విరమించుకున్నారు. నిర్మాతలు కూడ ఆయన్ను వదిలించుకోదల్చారు. దర్శకత్వ బాధ్యత శ్రీ కె. బి. తిలక్ గారిపైన పడింది. చాలెంజ్‌గా స్వీకరించిన శ్రీ తిలక్, తాను దర్శకుడుగా షూట్ చేసిన రెండు సంఘటనలను గుర్తు చేసుకున్నారు. సుంకర-వాసిరెడ్డి వ్రాసిన — “పదువురు కలిసి పని చేయరే” — అనే పాటను సావిత్రి నటనలో చిత్రీకరించిన సన్నివేశం ఒకటి. అందులో ఓ పాఠశాలకు పాకను వేయాలి. తనకు ఎడిటర్‌గా పని చేసిన అనుభవాన్ని దృష్టిలో వుంచుకుని, ఆ సన్నివేశాన్ని రివర్స్ లో — అంటే — పాకను వేయటానికి బదులుగా, వేసిన పాకను పీకటంతో — చిత్రీకరణను ప్రారంభించానని అన్నారు. అది చూసిన సావిత్రి తండ్రి “చిలక కొట్టుడు”  కొట్టావయ్యా అని తిలక్ గారితో అన్నారట.
మరో సన్నివేశం, తిలక్ తన దర్శకత్వం చేపట్టిన తర్వాత, కొండేపూడి గారితో వ్రాయించిన పాట చిత్రీకరణ. అక్షరాస్యత ప్రాముఖ్యాన్ని చాటుతూ, నిరక్షరాస్యతను ఓ సామాజిక సమస్యగా వర్ణిస్తూ రాసిన ఆ పాట చిత్రీకరణ సన్నివేశంలో పాల్గొన్నవారు నాటి ‘బాలానంద సంఘ’ సభ్యుడు. బాలానంద సంఘానికి అధ్యక్షుడు రేడియో అన్నయ్యగా సుపరిచితులైన వ్యాపతి రాఘవరావుగారు. ఈ పాటలో అభినయించిన నటీమణి (బాల నటి) నిడదవోలు వెంకటరావుగారి అమ్మాయి, నేటి మేటి నటి జయసుధ తల్లి శ్రీమతి జోగమాంబగారు. ఆ పాటలో ఆమెతో పాడించిన చరణాలను పల్లెవేసారు తిలక్, ఈ సందర్భంగా…! “బలే బలే విన్నావా —  పిల్లగాడి ఎద్దేవా — కూలి పనికి పొడంట — కావాలీ సధువంట — ” అని పాడారు తిలక్. “కలక టేర్ కొడుకు కలక టేరే కావాలా?– కూలోడి కొడుకు కూలోడే అవ్వాలా? కరణం తప్పుడు లెక్కలు పట్టుకునేదెవురు–” అనే ప్రశ్నలు వేయించారు రచయిత ఆపాట ద్వారా. పెండ్యాల ఆ సినిమాకు సంగీత దర్శకుడు.
జ్యోతి సినిమా ఫినిషింగ్ స్టేజ్‌లో వహీదా రహ్మాన్ మద్రాసుకు వచ్చారు. నాటక కళా పరిషత్ సభ్యులు శ్రీ కనకారావు ఆమెను తిలక్ గారికి, అందరితో పాటు పరిచయం చేసారు స్టూడియోలో. తిలక్‌గారి సలహా మేరకు ఆమెను సారథీ యూనిట్‌కు పంపటం — ఆ తర్వాత “రోజులు మారాయి” సినిమాలో నటించటం తెలిసిందే.
జ్యోతి సినిమా టైటిల్స్ లో దర్శకుడి పేర్లుగా శ్రీధర్-తిలక్ అనీ, ఎడిటర్‌గా రాజన్-తిలక్ అని వేశారు. అలా, ఆ సినిమాతో తిలక్ గారు దర్శకుడిగా స్థిరపడిపోయారు. అనుపమ చలనచిత్ర దర్శక, నిర్మాతగా అందరి మన్ననలను పొందారు.
సందేశం నుంచి విశాలాంధ్ర వరకు
            సినిమాల్లోకి వచ్చాం గదా! ఆ రంగంలోని వ్యక్తుల గురించి, వారితో పరిచయాలను గురించి సందర్భానుసారంగా వివరిస్తానని, అదే విధంగా కమ్యూనిస్టు పార్టీవైపు ఆదిలో ఆకర్షితులై, ఆ తర్వాత, కారణాలు ఏమైనా ఆ పంథాను వీడిన వారి ఆత్మ విమర్శకు చెందిన సంఘటనలను గురించి కూడా చెప్పాల్సి వుందనీ తిలక్ అంటారు. తాను కూడా ఆత్మ విమర్శ చేసుకున్నవారిలో, ఇంకా చేసుకుంటున్న వారిలో ఒకడిని అన్నారు. తనకు ఇప్పటికీ అర్థంకాని ఓ విషయం ఉందంటారు ఆయన. సమాజంలోని ఉన్నత వ్యక్తులు, ఉన్నవారు.. దాదాపు అందరూ… వీధుల్లో అడుక్కుని జీవించేవారికి పైసలు దానం చేస్తారు కాని… స్వచ్చంద సామాజిక సేవకులమని చెప్పుకునే వారెవరూ అలా ఎందుకు చేయరని ఆయన ప్రశ్నించారు. ఆ మాటకొస్తే… అడుక్కునేవాడి ఆశయం.. “కోటి విద్యలు కూటికొరకే” కదా! డబ్బులు ఇస్తే, ఈ బీద వారిని… బీదరికాన్నీ.. ప్రోత్సహించినట్లు అవుతుందని కొందరు వాదిస్తారు. అదో నెపం మాత్రమే అంటారు తిలక్. “అందరూ సమానం” అని చెప్తుండే వీరు “ఈ బీద వారి గతి ఏం కావాలి” అనే విషయం ఎందుకు మాట్లాడరు? అని వాపోయారు తిలక్.
సోషల్ యాక్టివిస్టులకు ఫైటర్ గుణాలున్నా, ఈ విషయాలను గురించి పట్టించుకోరు, అని అంటూ, ఇది ధార్మికమేనా? అన్న మీమాంస తన అంతర్‌ మథనంలో ఎప్పుడూ రగులుతూనే వుంటుందని చెప్పారు తిలక్. తన ఈ ప్రశ్నలకు, జీవితానుభవం రంగరించుకున్న సోషల్ యాక్టివిస్టులు సమాధానం చెప్పాలనీ, బీద వారికి షెల్టర్ కలిగించే, మరో సోషల్ యాక్టివిస్ట్ లేదా వ్యవస్థ ఎప్పుడు ఆవిర్భవిస్తొందో చూడాలని కూడా వుందనీ ఆయన ఆవేదనతో అన్నారు. క్లింటన్ పర్యటన సందర్భంగా అరెస్ట్ చేసి దాచిపెట్టిన బీద బిచ్చగాళ్లు మళ్లీ అవతరించారని, వీరికి శాశ్వతంగా ఉపాధి ఎందుకు కలిగించరని తిలక్ ప్రశ్నించారు.
ప్రఖ్యాత దర్శకులు శ్రీ ఆదుర్తి సుబ్బారావుగారితో పరిచయం కలిగిన తర్వాత, ఆయనతో తానీ విషయాలు కొన్ని ప్రస్తావించానని, అదే కథా వస్తువుగా సినిమా తీస్తానని ఆయన చెప్పేవారనీ, పర్యవసానంగా “కోటి విద్యలు కూటికొరకే” అనే సినిమా తీయటం జరిగిందనీ తిలక్ చెప్పారు.
హైదరాబాద్‌లో విశాలాంధ్ర ఎడిటర్‌గా పదవీ విరమణ చేసిన శ్రీ సి. రాఘవా చారి గారి సత్కార కార్యక్రమానికి తానూ వెళ్లాననీ, ఆ సందర్భంగా, తన పాత జ్ఞాపకాలను నెమరేసుకున్నానని చెప్పారు తిలక్. మొదలు కమ్యూనిస్టు పార్టీకి “ప్రజాశక్తి” అనే ఓ పత్రిక వుండేది. కాలం-మార్పులు, వాటి ప్రభావం, దానిపై పడి, “ప్రజలు”-“శక్తి” విడిపోయారు.. పోనీ విడదీశారు.. అని భావగర్భితంగా అన్నారు తిలక్. ఎస్. వి. నర్సయ్య కమ్యూనిస్టు పార్టీ కోఆర్డినేటర్‌గా చెన్నపట్నంలో అజ్ఞాత కార్యకలాపాలు సాగిస్తున్న రోజుల అనంతరం, కృష్ణా జిల్లాకు  చెందిన కోటేశ్వరరావు అనే వ్యక్తి పేరు పైన, డిక్లరేషన్ వేయించి, “సందేశం” అనే ఓ వార్తాపత్రికను ప్రారంభించారట. తెలంగాణ ఉద్యమం నిలుపుదల, పోనీ, అణచివేత తర్వాత జరిగిన సంఘటన ఇది.
ప్రఖ్యాత జర్నలిస్ట్ శ్రీ రాంభట్ల కృష్ణ మూర్తి సహా, సందేశం సంపాదకవర్గంలో అభ్యుదయ భావాల వారు మరి కొందరున్నారు. వాళ్ళ ఆర్టికల్స్ అందులో ప్రచురించటం జరిగేది. రాంభట్ల గారు అందులో బొమ్మలు కూడా వేసినట్లు తనకు గుర్తని అంటారు తిలక్. అదే రోజుల్లో శెట్టి ఈశ్వరరావు గారి చొరవతో ఎ-4 పేపరు సైజులో ఓ పత్రిక ప్రారంభమయింది. దాని పేరే “విశాలాంధ్ర”. కమ్యూనిస్టు పార్టీ అండ దండలతో భవిష్యత్‌లో ఆ పత్రిక నేటి “విశాలాంధ్ర” దినపత్రికగా మారిందని చెప్పరు తిలక్. “విశాలాంధ్రలో ప్రజారాజ్యం” అనే నినాదం స్పూర్తితో, పత్రికకు ఆపేరు పెట్టివుండవచ్చునని కూడా అన్నారు తిలక్. ఆనాటి సంగతులు, పత్రికలో ప్రచురితమయిన విషయాలను గుర్తు చేసుకుంటూ, మధ్య-మధ్యన, అందులో (విశాలాంధ్రలో) తాను కూడా “తాతారావు” అనే కలం పేరుతో వియత్నాం యుద్ధ విషయాలపై వ్యాసాలను వ్రాసానని చెప్పారు తిలక్.
ఎమ్. ఎన్. వాఘ్‌లే అనే ముంబాయి నగరానికి చెందిన ఓ విలేఖరి, అజ్ఞాతంగా, వియత్నాంలోని యుద్ధ భూమిలోకి చేరి పోరాటాన్ని ప్రత్యక్షంగా వీక్షించారు. తిరుగు ప్రయాణంలో బాంబేకు వెళ్తూ, మధ్యే మార్గంలో మద్రాసులో ఆగారు. ఆయనకు అప్పట్లో ఆతిథ్యమిచ్చారు తిలక్, మద్రాసులో. వాఘ్‌లే చెప్పిన విషయాలను, తిలక్ తాతారావు పేరుతో పత్రికకు పంపగా వారు ప్రచురించారు వాటిని. వాటికి సంబంధించిన రెండు-మూడు, విషయాలను చెప్పారు. ఫ్రెంచ్ వారిని మభ్యపెట్టటానికి, వియత్నమీయులు, పైకి మాత్రం వారి కరెన్సీ నోటునుంచి, క్రింద తమ కరెన్సీ నోట్లను పెట్టుకుని, మార్కెట్‌లో సరకులను కొనుక్కునేవారు. ఆ విధంగా ఫ్రెంచ్ కరెన్సీ చలామణిని అడ్డుకునేవారట. అది వారి దేశభక్తికి ఉదాహరణ అంటారు తిలక్. అదే విధంగా, యుద్దమారణ హోమంలో కూడా, తమ పిల్లలు, అక్షరాస్యులు కావాలన్న కోరికతో, వుట్‌పాత్‌లపైన వుండే చెట్లను చెక్కి, వియత్నాం, లిపిలో, ఇతరులు నేర్చుకునే రీతిలో అక్షరాలు వ్రాసేవారట. అరకలకు కట్టిన ఎద్దులపైన అక్షరాలు దిద్దేవారట. స్వాతంత్ర్యోద్యమంలో అక్షరాస్యతా వ్యాప్తి అలా చేసారు వారు అంటారు తిలక్. వియత్నాంపై వేసిన బాంబుల షెల్స్ ను పాత్రలుగా మలిచేవారు. చంటి పిల్లలను వీపుకు కట్టుకుని, ఓ చేత్తో తుపాకితో ఉద్యమంలో పాల్గొనే వారు వియత్నమీయులు-అక్కడ మహిళలు.
తను వ్రాసిన, ఈ సంఘటనలు, తనకు “జ్యోతి” సినిమా తీస్తునప్పుడు స్పూర్తి నిచ్చాయనీ, పర్యవసానమే “బలే–బలే—” పాటనీ చెప్పారు తిలక్.
ఈ విషయాలను చెప్తున్న తిలక్ గారి ఆలోచనలు ఒక్కసారిగా గూడవల్లి రాంబ్రహ్మంగారి దర్శకత్వంలో నిర్మించిన సారథి ఫిల్మ్స్ వారి “రైతుబిడ్డ” సినిమా వ్యవహారం వైపు మళ్లాయి. దానిలోని కథా వస్తువు జమీందారి వ్యవస్థకు-ఆ వ్యవస్థకు బ్రిటిషు వారిచ్చిన మద్దతుకు – వ్యతిరేకంగా ఉన్నందున నాటి ప్రభుత్వం ఆ సినిమా ప్రదర్శనను నిషేధించింది. అయితే చల్లపల్లి రాజాగారు, తన అవసరాలకు, ఆయనకున్న పలుకుబడి వుపయోగించి, కొన్ని జిల్లాల్లో, ఆ జిల్లా కలెక్టర్ల కున్న విశేషాధికారాల సాకుతో, రైతుబిడ్డను దొంగచాటుగానో – దొరచాటుగానో ప్రదర్శించే ఏర్పాటు చేస్తుండేవారు. ఆ పద్ధతిని, తిలక్‌గారు బాహాటంగా విమర్శించారు. నిషేధం ఎత్తివేతకు ఆందోళన చేయాలి కాని, ఎందుకీ అడ్డదారులు తొక్కాలని ఆయన వాదన. ఇలా తన అవసరాలకు రిలీజ్ చేయించటం తప్పంటారు.
ఆ రోజుల్లో, సామాజిక స్పృహ అంతగాలేని (తిలక్ గారి మాటల్లో) ఎల్. వి. ప్రసాద్‌ గారు ప్రభుత్వం వారు తీసుకున్న నిర్ణయాన్ని-నిషేధాన్ని సమర్థించారు. ప్రభుత్వం ఇది మంచిది — అని అనుకుని చేస్తే ఎందుకు వ్యతిరేకించాలని పత్రికా ప్రకటన ఇచ్చారట కూడా. తన మేనమామ అని కూడా ఆలోచించకుండా, ఆయన ఇంట్లో వుంటున్నప్పటికీ, తిలక్ ఆ ప్రకటనను ఖండిస్తూ మరో స్టేట్‌మెంట్ పత్రికలకు రిలీజ్‌ చేసారు. అది ఎల్. వి. గారికి ఎంతో మనస్థాపం కలిగించింది పాపం. కాని తిలక్ దారే వేరు.
జమీందారీ వ్యతిరేక పోరాటం ఇతివృత్తంగా నిర్మించిన “రైతుబిడ్డ” చిత్రంలో బళ్లారి రాఘవ, టంగుటూరి సూర్యకుమారి, కొసరాజు రాఘవయ్య చౌదరి–తదితరులు నటించారు. గూడవల్లి రామబ్రహ్మంగారు జర్నలిస్టుగా వచ్చి, తీసిన సినిమా అది. ఆయనే కె. ఎస్. ప్రకాశరావు గారిని సినీరంగానికి తీసుకొచ్చారు. రైతుబిడ్డపై నిషేధాన్ని కాంగ్రెస్ ప్రభుత్వ హయాంలోనైనా ఎత్తివేయాలని చేసిన ప్రయత్నాలు అంతగా ఫలించలేదు. ఆ తర్వాత కాలంలో చల్లపల్లి రాజాగారు కాంగ్రెస్‌లో చేరి అందులో ఓ ప్రముఖ నాయకు డయ్యారు. అది వేరే సంగతి. ఆ విషయాలు మరోసారి చెప్తానన్నారు తిలక్.
తిలక్, తన ఎమ్. ఎల్. ఎ. సినిమా ప్రివ్యూ సందర్భంగా ఎన్నో ఏళ్ల తర్వాత సికింద్రాబాద్ క్వాలిటీ బార్‌లో చల్లపల్లి రాజాగారిని కలిసినప్పుడు, ఈ విషయాలు మళ్లీ ప్రస్తావనకు వచ్చాయట. అప్పుడు కూడా తిలక్‌ గారు మరోసారి ప్రశ్నించారు చల్లపల్లి రాజాగారిని.. ఎందుకు మీరు రైతుబిడ్డ సినిమాను అడ్డదారిలో ప్రదర్శించే ప్రయత్నాలు చేశారని? ఈ విషయాలు కూడ మరోసారి వివరంగా చెప్తానన్నారు.
సమాజంలోని అభ్యుదయ భావాల వ్యక్తులు ఎలా కాల ప్రభావం వల్ల మారిపోతుంటారో మరో మారు గుర్తుచేసుకున్నారు తిలక్. తానూ ఆ కోవలోని వాడిననీ అంటారాయన. ఒకప్పుడు అభ్యుదయ భావాల ఆరుద్ర, శ్రీశ్రీ, కొడవటిగంటి, తాపీ ధర్మారావు గార్లు కలిసి చర్చించి, ఆ సినిమా ఎవరు తీసినదైనా, అభ్యుదయ ఇతివృత్తమైతే, కథల-పాటల రచనలో సహకరించేవారు. కె. ఎస్. ప్రకాశ రావు గారు వీరిని ప్రోత్సహించేవారు. సుంకర-వాసిరెడ్డిల స్క్రిప్ట్ నయితే వారు తప్పక పరిశీలించి, సహకరించేవారు. అప్పటి అభ్యుదయ రచయితలు, ఆత్రేయలాంటి వారు పోరాటాల్లోంచి వచ్చిన వ్యక్తులు. వారు రచించిన ప్రతి పాటను, వ్రాసిన ప్రతి మాటను ఏదో విధంగా, అభ్యుదయ భావాల బాటలో ఇరికించే ప్రయత్నమే చేసేవారు.
తిలక్ ప్రత్యేకంగా ఎవర్నీ ఉద్దేశించి చెప్పక పోయినా, ఆయన మాటల్లో సమాజ ప్రభావం వల్ల అభ్యుదయ భావాలు, వ్యక్తులు— వేరవుతున్నారనే అర్థం వ్యక్తమయింది. సమాజంలోని వ్యక్తులందరి లాగానే, తిలక్‌ను కూడా అంతస్తు పెరగకపోయినా.. కొద్దిగా మారుతున్నందున– కొన్ని వ్యసనాలకులోనుచేసాయి. అడపాదడపా… మద్యం సేవించటం, అలవాటున్న సిగరెట్‌ను అధిగమించి చుట్ట, పైపుల వైపు దృష్టి మళ్లించటం దాంతో పాటే తానూ ఓ స్టూడియో ఎందుకు నిర్మించరాదు–అని ఆలోచించటం జరిగాయి. వాటి తప్పొప్పుల వివరాలలోకి ఆయన వెళ్లలేదు.
అదే అంటారు తిలక్. అందరి లాగానే, తనపై కూడా తానూ– ఆ కోవలోని వాడినే అయి నందువల్ల, సామాజిక ప్రభావం అప్పుడప్పుడూ పడ్తుండేదనీ–అది, అధిగమించే ప్రయత్నంచేసాననీ చెప్పారు తిలక్. సఫలుడు అయిందీ లేనిదీ చెప్పలేనన్నారు.

పొట్టి శ్రీరాములును బలి చేసారు
సమాజంలో గుర్తింపు వచ్చిన వ్యక్తికి, రాని వ్యక్తికి కూడ, వారివారి గత చరిత్రల్లో స్పూర్తి దాయకమైన కొన్ని సంఘటనలు వుండటం సహజం. ఆ వ్యక్తి ధనవంతుడు కావచ్చు, పేదవాడూ కావచ్చు. జీవన పోరాటంలో స్వయం కృషితో ఓ సముచిత స్థాయికి వచ్చిన వారెందరో వున్నారు. అలాంటి వారిలో తాను సహితం ఒకడిని అవునో కాదో ఇదమిద్ధంగా తేల్చి చెప్ప లేకపోయినా, తన జ్ఞాపకాలను మాత్రం ఇతరులతో పంచుకోవాలని వున్నదని,  ఇతరుల అనుభవాలను, జ్ఞాపకాలను తెలుసుకోవాలన్న అభిలాష వుందనీ చెప్తూ, ఆ సందర్భంగా “కేసరి” అనే వ్యక్తిని గుర్తు చేసుకున్నారు తిలక్. వీధి దీపాల క్రింద కూర్చొని చదువుకున్న ఆ వ్యక్తి ఎన్నో విద్యా సంస్థలను నెలకొల్పాడనీ,”కేసరి తైలంగా” ప్రఖ్యాతి పొందిన తైలం ఆయన ప్రోడక్టని వివరించారాయన.
బారసాలనాటి తిలక్ గారి పేరు “కొర్లిపర బాల గంగాధరరావు”. తాత గారి పేరు గంగాధరయ్య అయినందున ఈయన కా పేరు పెట్టారు. అభ్యుదయ భావాల వెంకటాద్రిగారు (తిలక్ గారి తండ్రి) ఆ భావాలను తన వరకే పరిమితం చేసుకున్నారు. ఎప్పుడూ ఖద్దరు దుస్తులే ధరించేవారు. సిగరెట్, బీడీ, ఇతర మత్తు పానీయాలకు ఎప్పుడూ దూరమే. వార్తా పత్రికలు క్రమం తప్పకుండా చదివేవారు. ఎందరి మధ్యనో, మధ్యవర్తిగా వుంటూ, సమస్యల పరిష్కారం చేస్తూ, తనకు తెలవకుండానే సమస్యల్లో ఇరుక్కుపోయే వారు పాపం. అది ఆయనకో హాబీ. “స్వాతంత్ర్యం నా జన్మ హక్కు” అని పిలుపునిచ్చిన బాలగంగాధర తిలక్‌పై వున్న భక్తి, గౌరవాలతో స్కూల్లో చేర్పించేటప్పటికి గంగాధర రావు కాస్తా “బాలగంగాధర తిలక్” అయిపోయి మనందరికీ తెలిసిన కె. బి తిలక్‌గా మారిపోయారు.
ఎందుకో, ఈసారి, ఈ విషయాలను చెప్పాలనిపించింది అన్నారు తిలక్,
త్యాగధనుడు కీర్తి శేషులు పొట్టి శ్రీరాములు ప్రత్యేక ఆంధ్ర రాష్ట్రం కొరకు మద్రాసులోని మైలావూర్‌లో ఆమరణ నిరాహారదీక్షకు పూనుకున్న రోజులను గుర్తు చేసుకున్నారు తిలక్. ప్రఖ్యాత చిల్డ్రన్ స్పెషలిస్ట్ డాక్టర్ బాల సుందరరావు (గాలి) గారు అప్పట్లో మద్రాసు “టీ నగర్” లో వుండేవారు. సినీ నటుడు చంద్రమోహన్ మామగారు గాలి బాల సుందరరావు గారు. ఆయన గారింట్లో రాజకీయ సమావేశాలు జరుగుతుండేవి రెగ్యులర్‌గా. ఆ విధంగా అయనతో పరిచయం అయింది. అక్కడే పద్మభూషణ్ డాక్టర్ పి.తిరుమలరావు గారితో కూడా పరిచయమేర్పడింది. టీ నగర్‌లోనే వుంటున్న బులుసు సాంబమూర్తి గారితో కూడా సాన్నిహిత్యం ఏర్పడింది. తిలక్ తన కుర్ర కారు గ్యాంగ్‌తో కనిపించిన ప్రతినాయకుడింటికి పోయి, పొట్టి శ్రీరాములుగారి నిరాహారదీక్ష విరమింపచేసే ప్రయత్నాలు చేయమని ఒత్తిడి తెచ్చేవారట. ఆయనొక్కడినే ఎందుకు బలి కానివ్వాలని వాదించే వారట
సరిగ్గా అదే రోజుల్లో టంగుటూరి ప్రకాశం పంతులు గారి పెద్ద కుమారుడి ఇంటి ఆవరణలో వుంటుండేవారు తిలక్. అదీ టీ నగర్‌లోనే వుండేది. ఆ ఇంటికి వెనక భాగాన వున్న ఓ కారు షెడ్డు దానిపైన ఓ పాక అప్పట్లో తిలక్‌గారి బిచానా! అదే ఆయన స్వంత ఇల్లుగా చూసుకునే అద్దె ఇల్లు. పాకలో స్వయం పాకం. రాజకీయాలతో బిజీ — సినిమాల్లో అరకొర పనీ– సంపాదన సరేసరి!
ప్రకాశం గారి మనస్తత్వం ‘బోళా’ అన్నారు తిలక్. ఎవరితోనైనా మంచిగా మాట్లాడే వ్యక్తిత్వం ఆయనది. ఆయనతో తన భేటీని గుర్తు చేసుకున్నారు తిలక్. కె. సి. పి. సిమెంట్ సంస్థాపకుల్లో ఒకరైన రిటైర్డ్ ఐ. సి. యస్. అధికారి రామకృష్ణగారి భవంతి వున్న ఆవరణలోనే “ఇండియన్ రిపబ్లిక్” పత్రిక కార్యాలయం కూడ వుండేదట. ఓ రోజున –ఇంక–పొట్టి శ్రీరాములు గారి–అత్మత్యాగానికి–మరి కొన్ని గంటలు వ్యవధే వున్న సమయంలో — ప్రకాశం పంతులుగారు ఇండియన్ రిపబ్లిక్ పత్రికాఫీస్ కాంపౌండ్‌లోకి ప్రవేశించి కారు దిగుతున్న క్షణంలో —  తిలక్ గారి కుర్ర కారు బృందం ఆయన్ను చుట్టు ముట్టింది. కారు దిగుతున్న ప్రకాశం గారిని తిలక్ చేత్తో పట్టుకుని బరబరాలాగేసారట. అది ఊహించని ఆయన –“ఒరే–ఒరే–ఏం చేస్తున్నావురా?” అని మాత్రమే అన్నారు. అమరజీవి పొట్టి శ్రీరాములును అందరూ కల్సి ఏకాకిని చేసి, బలి చేస్తున్నారన్న ఆవేదన, ఆవేశం, బాధ, తన్ను అలా పిచ్చివాడిగా చేసిందని అంటూ — ప్రకాశం గారిలాంటి గుండే ధైర్యం వున్న మనిషికూడా, ఆ సందర్భంలో అంతకన్న ఎక్కువ రియాక్టు కాకపోవటం విశేషమని అన్నారు తిలక్.
అప్పట్లో, పండిట్ జవహర్‌లాల్ నెహ్రూతో సహా పలువురు నాయకులు రాష్ట్రాల విభజనకు వ్యతిరేకమనీ, ప్రజల ఒత్తిడి మేరకే ప్రత్యేక ఆంధ్ర రాష్ట్రం ఏర్పాటుకు అంగీకరించటం జరిగిందనీ అంటారు తిలక్. అప్పట్లో ఫజలాలీ కమిషన్ కార్యదర్శిగా పనిచేసిన శ్రీ ఎ. ఆర్. బాజీ, ఆ తర్వాత ఆంధ్రప్రదేశ్ ప్రభుత్వ సమాచార పౌర సంబంధాల శాఖ కమిషనర్‌గా, ప్రభుత్వ సమాచార సలహాదారునిగా వున్నారనీ ఆయనతో కూడ తనకు బాగా పరిచయమనీ చెప్పారు శ్రీ తిలక్.
పొట్టి శ్రీరాములు మరణంతో, ఆంధ్ర రాష్ట్రం ఏర్పాటు కావటం, కర్నూలు రాజధాని కావటం సమకాలీన చరిత్ర. అందరికీ తెలిసిందే. ఆంధ్ర రాష్ట్ర అవతరణ ఉత్సవాల సందర్భంగా నెహ్రూ గారు కర్నూలు వచ్చినప్పుడు, అక్కడికి పలువురు సినీ కళాకారులు వెళ్లారనీ, అందులో శ్రీమతి లక్ష్మీరాజ్యం ఒకరనీ గుర్తు చేసుకున్నారు తిలక్.
ఇవన్నీ ఇలా వుండగా.. మళ్లీ.. ఇంగువ వాసనలాగా.. సినీ రంగంపై మనసు మళ్లింది. ఆ విషయాలు కాసేపు ముచ్చటించారు ఆయన.

ఎడిటర్స్ గా రాజన్ – తిలక్‌ల కాంబినేషన్‌లో “శ్రీ ఛత్రపతి ప్రొడక్షన్స్” బ్యానర్ క్రింద తీసిన ఓ చిత్రం “రాధిక”. అది రాధాకృష్ణుల ప్రేమగాథ ఇతివృత్తం. చిత్ర కథా రచయిత సదాశివ బ్రహ్మ కాగా, దర్శకత్వం వహించింది కాళ్లకూరి సదాశివరావుగారు. “నెప్ట్యూన్” స్టూడియోలో షూటింగ్ జరిగిన ఈ సినిమాలో రాధిక వేషం వేసిన ఆమే ప్రప్రథమ ప్లేబ్యాక్ గాయని శ్రీమతి “రావు బాల సరస్వతీ దేవి” గారు. ప్రఖ్యాత హాస్య నటుడు శ్రీ పద్మనాభం హీరోగా నటించిన మొదటి చిత్రం కూడా ఇది. ఓ ముస్లిం వ్యాపారవేత్త నిర్వహణలో వున్న నెప్ట్యూన్ స్టూడియోలో తమిళ-తెలుగు చిత్రాలతో పాటు శ్రీలంక నుండి వచ్చిన దర్శక-నిర్మాతలు సింహళ భాషలో కూడ సినిమాలు షూట్ చేస్తుండేవారు అప్పట్లో.
రాజన్-తిలక్ ఎడిటర్లుగా సువర్ణా ఫిలింస్ బ్యానర్ క్రింద తీసిన మరో చిత్రం పేరు “సువర్ణమాల”.  దానికి కాళ్లకూరి సదాశివరావు దర్శకత్వం వహించారు. అందులోనూ బాల సరస్వతి దేవే హీరోయిన్. హీరోగా నటించిన సూర్యనారాయణ గారనే అయన ఆంధ్రాబ్యాంక్‌లో అధికారిగా పనిచేసేవారు. ఓ జూనియర్ కళాకారుడు ఈర్ష్యతో సూర్య నారాయణరావును హత్య చేసారు. ఆ కేసింకా తేలలేదు అని గుర్తు చేసుకున్నారు తిలక్.
శ్రీమతి రావు బాలసరస్వతీ దేవిని, రాజన్-తిలక్‌లు సెట్లలో “పాప” అనే పేరుతో సంబోధించేవారు ఆ రోజుల్లో షూటింగ్ జరుగుతున్నప్పుడు. స్టూడియోకు వచ్చి పోతుండేవారిలో డ్యాన్సర్లు లలిత, పద్మిని–వాళ్లమ్మ గారు వుండేవారనీ, వాళ్లంతా తనకు బాగా పరిచయమనీ తిలక్ గుర్తు చేసుకున్నారు.
రాజన్-తిలక్‌ల కాంబినేషన్‌లో, ఎడిటర్లుగా తీయబడిన మరో చిత్రం పేరు “మంత్రదండం”. జ్ఞానాంబికా ప్రొడక్షన్స్ వారు నిర్మించిన ఈ చిత్రంలో కథానాయకుడుగా శ్రీ అక్కినేని నాగేశ్వరరావు, కథానాయికగా శ్రీమతి జూనియర్ శ్రీ రంజని నటించారు. దర్శకత్వం శ్రీ కె.రామచంద్రరావు వహించారు. “రాధిక”, “మంత్రదండం” సినిమాలకు సంగీత దర్శకుడు శ్రీ ఎస్. రాజేశ్వరరావు.
ఎచ్. ఎమ్. రెడ్డిగారి కజిన్ హెచ్. వి. బాబు గారిని గుర్తు చేసుకున్నారు తిలక్. ఆయన ఎక్కువగా వివేకానంద, శ్రీ రామకృష్ణ పరమహంస సాహిత్యం చదవటం, వారికి సంబంధించిన విషయాలను పలువురితో చర్చించటం తిలక్ గారికి ఎంతగానో నచ్చేది. రాజమండ్రి నుండి మద్రాసుకు చేరుకున్న ఓ ప్రొడ్యూసర్ నిర్మించిన “ధర్మాంగద” అనే చిత్రానికి శ్రీ బాబు దర్శకత్వం చేసారు. రాజన్-తిలక్‌ల కాంబినేషన్ ఎడిటర్స్. కృష్ణవేణి హీరోయిన్. ఈ సినిమాలో నటనకు అవకాశం దొరికిన శ్రీమతి సూర్యకాంతం వాయిస్ బాగాలేదని (!) డైలాగులు చెప్పనవసరంలేని మూగ పాత్రకు ఆమెను ఎంపిక చేసారు అప్పట్లో అని చెప్పారు తిలక్. ఆ తర్వాత కాలంలో ఆమెదో ప్రత్యేక తరహా గొంతుగా, డైలాగ్ డెలివరీగా, విశిష్ఠనటనగా, అశేషాంధ్ర ప్రేక్షకులు గుర్తించటం తెలిసిన విషయమే.
రాజన్‌తో ఎడిటింగ్‌ లైన్లో పనిచేస్తున్న తిలక్‌గారు తన జీత భత్యమెంత అనే ఆలోచనను రానిచ్చినట్లు లేదు. ఆసక్తిగా “మీ జీతభత్యమెంత?” అని అడుగితే– “అంతా– ఇంతా–కాదు, ఇబ్బందిలేనంత” అని సమాధానం ఇచ్చారు. భోజనానికి ఇబ్బంది లేదు — జీవనం గడుస్తుండేది —  అదో తృప్తి అని అన్నారు. అని అంటూనే గుర్తుచేసుకున్నారు “మన దేశం” సినిమా షూటింగ్ జరుగుతున్న రోజుల్లోని ఓ సంఘటనను.
మన దేశం సినిమా షూటింగ్ చేస్తునప్పుడు ప్రొడక్షన్ ఇన్‌ చార్జ్ గా రామచంద్రన్ అనే ఆయన వుండేవారట. టెక్నిషియన్లను ప్రతిరోజూ భోజనం చేయించటం, కాఫీ – టీ, ఫలహారాలు ఇప్పించటం ఆయన డ్యూటీ. ఆ కార్యక్రమం కొరక్కు నిత్యం టెక్నీషియన్ల బృందాన్ని మౌంట్ రోడ్‌లో వున్న నేషనల్‌ కెఫే అనే ఓ ఇరానీ హోటల్‌కు తీసుకెళ్లేవారు ఆయన. ఇది, చెప్తూ — చెప్తూ – నవ్వుకున్నారు తిలక్ చాలా సేపు. ఓ రోజున టీ త్రాగిన తర్వాత, పెద్ద మొత్తంలో సమోసాలను ప్యాక్ చేయించారు తిలక్. స్టూడియో ఫ్లోర్‌కు వెళ్లగానే రుచిగా వున్నాయని తలొకటీ పంచారు. అందరూ తిన్నారు-హీరోయిన్ కృష్ణవేణి, దర్శకుడు శ్రీ ఎల్. వి. ప్రసాద్ గారితో సహా. మర్నాడు మళ్లీ అందరూ వెళ్లినప్పుడు, ఈ ఖర్చును తిలక్‌గారి పర్సనల్‌ ఖాతాలో జమకట్టే ప్రయత్నం చేసారు శ్రీ రామచంద్రన్. తిలక్, దాన్ని వ్యతిరేకించి, సమోసాలు అందరూ తిన్నందువల్ల కామన్ అక్కౌంట్ లో పడాల్సిందే అని పట్టు పట్టారు. చివరకు ఈ వ్యవహారం సినీ నిర్మాతైన మీర్జాపూర్ రాజాగారి వరకూ వెళ్లింది. సమస్యకు, ఇబ్బందికరం లేని పరిష్కారం కుదిరింది. జీత భత్యాలు ఆ రోజుల్లో అలానే వుండేవని ఈ సంఘటనను ఉదహరించారు.
తిలక్‌గారి సినీ జీవితంలో మరో మైలురాయి నవయుగ ప్రొడక్షన్స్ బ్యానర్ క్రింద నిర్మించిన “జ్యోతి” చిత్రం. తిలక్-రాజన్‌లు ఈ చిత్రానికి కూడ సమ్యుక్తంగా ఎడిటర్స్. గోగినేని చిన వెంకట సుబ్బయ్య గారి (కృష్ణాజిల్లా) అల్లుళ్లు, సూరెడ్డి వీర రాఘవయ్య, కడియాల వెంకటేశ్వరరావులు పెట్టుబడి పెట్టి సినిమా తీశారు.
జ్యోతి సినిమాను ఒకేసారి రెండు భాషల్లో-తెలుగు, తమిళం-చిత్రీకరించారు. సావిత్రి కథానాయికగా నటించిన ఈ చిత్రంలో రామచంద్ర కాశ్యప్ హీరో. ప్రజా నాట్య మండలికి చెందిన పలువురు కళాకారులతో సహా ఈ చిత్రంలో నటించిన ఇతరులలో శ్రీమతి జి. వరలక్ష్మి, శ్రీ ఎమ్. శ్రీ రామమూర్తి గార్లున్నారు. సుంకర – వాసిరెడ్డి రచయితలుగా మంచి పేరు తెచ్చుకున్న సినిమా జ్యోతి. అభ్యుదయ రచయిత శ్రీ కొడవటిగంటి కుటుంబరావు కథా రచనలో తన సహకారం అందచేశారు.
సుంకర-వాసిరెడ్డిలు మంచి సాహితీవేత్తలనీ, ఇతి హాసాలు, పురాణాలు, ఆధునిక సాహిత్యం క్షుణ్ణంగా చదువుకున్న వారిద్దరిలో, డెప్త్ వుండేదనీ, వారు పాటలు కూడా వ్రాసేవారనీ అన్నారు తిలక్.
జ్యోతి సినిమా దర్శకుడు శ్రీధర్‌కు, నిర్మాతలకు మధ్యన చెలరేగిన గొడవల మూలాన్న, శ్రీధర్ దర్శకత్వం కొనసాగించకుండా మధ్యనే విరమించుకున్నారు. నిర్మాతలు కూడ ఆయన్ను వదిలించుకోదల్చారు. దర్శకత్వ బాధ్యత శ్రీ కె. బి. తిలక్ గారిపైన పడింది. చాలెంజ్‌గా స్వీకరించిన శ్రీ తిలక్, తాను దర్శకుడుగా షూట్ చేసిన రెండు సంఘటనలను గుర్తు చేసుకున్నారు. సుంకర-వాసిరెడ్డి వ్రాసిన — “పదువురు కలిసి పని చేయరే” — అనే పాటను సావిత్రి నటనలో చిత్రీకరించిన సన్నివేశం ఒకటి. అందులో ఓ పాఠశాలకు పాకను వేయాలి. తనకు ఎడిటర్‌గా పని చేసిన అనుభవాన్ని దృష్టిలో వుంచుకుని, ఆ సన్నివేశాన్ని రివర్స్ లో — అంటే — పాకను వేయటానికి బదులుగా, వేసిన పాకను పీకటంతో — చిత్రీకరణను ప్రారంభించానని అన్నారు. అది చూసిన సావిత్రి తండ్రి “చిలక కొట్టుడు”  కొట్టావయ్యా అని తిలక్ గారితో అన్నారట.
మరో సన్నివేశం, తిలక్ తన దర్శకత్వం చేపట్టిన తర్వాత, కొండేపూడి గారితో వ్రాయించిన పాట చిత్రీకరణ. అక్షరాస్యత ప్రాముఖ్యాన్ని చాటుతూ, నిరక్షరాస్యతను ఓ సామాజిక సమస్యగా వర్ణిస్తూ రాసిన ఆ పాట చిత్రీకరణ సన్నివేశంలో పాల్గొన్నవారు నాటి ‘బాలానంద సంఘ’ సభ్యుడు. బాలానంద సంఘానికి అధ్యక్షుడు రేడియో అన్నయ్యగా సుపరిచితులైన వ్యాపతి రాఘవరావుగారు. ఈ పాటలో అభినయించిన నటీమణి (బాల నటి) నిడదవోలు వెంకటరావుగారి అమ్మాయి, నేటి మేటి నటి జయసుధ తల్లి శ్రీమతి జోగమాంబగారు. ఆ పాటలో ఆమెతో పాడించిన చరణాలను పల్లెవేసారు తిలక్, ఈ సందర్భంగా…! “బలే బలే విన్నావా —  పిల్లగాడి ఎద్దేవా — కూలి పనికి పొడంట — కావాలీ సధువంట — ” అని పాడారు తిలక్. “కలక టేర్ కొడుకు కలక టేరే కావాలా?– కూలోడి కొడుకు కూలోడే అవ్వాలా? కరణం తప్పుడు లెక్కలు పట్టుకునేదెవురు–” అనే ప్రశ్నలు వేయించారు రచయిత ఆపాట ద్వారా. పెండ్యాల ఆ సినిమాకు సంగీత దర్శకుడు.
జ్యోతి సినిమా ఫినిషింగ్ స్టేజ్‌లో వహీదా రహ్మాన్ మద్రాసుకు వచ్చారు. నాటక కళా పరిషత్ సభ్యులు శ్రీ కనకారావు ఆమెను తిలక్ గారికి, అందరితో పాటు పరిచయం చేసారు స్టూడియోలో. తిలక్‌గారి సలహా మేరకు ఆమెను సారథీ యూనిట్‌కు పంపటం — ఆ తర్వాత “రోజులు మారాయి” సినిమాలో నటించటం తెలిసిందే.
జ్యోతి సినిమా టైటిల్స్ లో దర్శకుడి పేర్లుగా శ్రీధర్-తిలక్ అనీ, ఎడిటర్‌గా రాజన్-తిలక్ అని వేశారు. అలా, ఆ సినిమాతో తిలక్ గారు దర్శకుడిగా స్థిరపడిపోయారు. అనుపమ చలనచిత్ర దర్శక, నిర్మాతగా అందరి మన్ననలను పొందారు.
సందేశం నుంచి విశాలాంధ్ర వరకు
            సినిమాల్లోకి వచ్చాం గదా! ఆ రంగంలోని వ్యక్తుల గురించి, వారితో పరిచయాలను గురించి సందర్భానుసారంగా వివరిస్తానని, అదే విధంగా కమ్యూనిస్టు పార్టీవైపు ఆదిలో ఆకర్షితులై, ఆ తర్వాత, కారణాలు ఏమైనా ఆ పంథాను వీడిన వారి ఆత్మ విమర్శకు చెందిన సంఘటనలను గురించి కూడా చెప్పాల్సి వుందనీ తిలక్ అంటారు. తాను కూడా ఆత్మ విమర్శ చేసుకున్నవారిలో, ఇంకా చేసుకుంటున్న వారిలో ఒకడిని అన్నారు. తనకు ఇప్పటికీ అర్థంకాని ఓ విషయం ఉందంటారు ఆయన. సమాజంలోని ఉన్నత వ్యక్తులు, ఉన్నవారు.. దాదాపు అందరూ… వీధుల్లో అడుక్కుని జీవించేవారికి పైసలు దానం చేస్తారు కాని… స్వచ్చంద సామాజిక సేవకులమని చెప్పుకునే వారెవరూ అలా ఎందుకు చేయరని ఆయన ప్రశ్నించారు. ఆ మాటకొస్తే… అడుక్కునేవాడి ఆశయం.. “కోటి విద్యలు కూటికొరకే” కదా! డబ్బులు ఇస్తే, ఈ బీద వారిని… బీదరికాన్నీ.. ప్రోత్సహించినట్లు అవుతుందని కొందరు వాదిస్తారు. అదో నెపం మాత్రమే అంటారు తిలక్. “అందరూ సమానం” అని చెప్తుండే వీరు “ఈ బీద వారి గతి ఏం కావాలి” అనే విషయం ఎందుకు మాట్లాడరు? అని వాపోయారు తిలక్.
సోషల్ యాక్టివిస్టులకు ఫైటర్ గుణాలున్నా, ఈ విషయాలను గురించి పట్టించుకోరు, అని అంటూ, ఇది ధార్మికమేనా? అన్న మీమాంస తన అంతర్‌ మథనంలో ఎప్పుడూ రగులుతూనే వుంటుందని చెప్పారు తిలక్. తన ఈ ప్రశ్నలకు, జీవితానుభవం రంగరించుకున్న సోషల్ యాక్టివిస్టులు సమాధానం చెప్పాలనీ, బీద వారికి షెల్టర్ కలిగించే, మరో సోషల్ యాక్టివిస్ట్ లేదా వ్యవస్థ ఎప్పుడు ఆవిర్భవిస్తొందో చూడాలని కూడా వుందనీ ఆయన ఆవేదనతో అన్నారు. క్లింటన్ పర్యటన సందర్భంగా అరెస్ట్ చేసి దాచిపెట్టిన బీద బిచ్చగాళ్లు మళ్లీ అవతరించారని, వీరికి శాశ్వతంగా ఉపాధి ఎందుకు కలిగించరని తిలక్ ప్రశ్నించారు.
ప్రఖ్యాత దర్శకులు శ్రీ ఆదుర్తి సుబ్బారావుగారితో పరిచయం కలిగిన తర్వాత, ఆయనతో తానీ విషయాలు కొన్ని ప్రస్తావించానని, అదే కథా వస్తువుగా సినిమా తీస్తానని ఆయన చెప్పేవారనీ, పర్యవసానంగా “కోటి విద్యలు కూటికొరకే” అనే సినిమా తీయటం జరిగిందనీ తిలక్ చెప్పారు.
హైదరాబాద్‌లో విశాలాంధ్ర ఎడిటర్‌గా పదవీ విరమణ చేసిన శ్రీ సి. రాఘవా చారి గారి సత్కార కార్యక్రమానికి తానూ వెళ్లాననీ, ఆ సందర్భంగా, తన పాత జ్ఞాపకాలను నెమరేసుకున్నానని చెప్పారు తిలక్. మొదలు కమ్యూనిస్టు పార్టీకి “ప్రజాశక్తి” అనే ఓ పత్రిక వుండేది. కాలం-మార్పులు, వాటి ప్రభావం, దానిపై పడి, “ప్రజలు”-“శక్తి” విడిపోయారు.. పోనీ విడదీశారు.. అని భావగర్భితంగా అన్నారు తిలక్. ఎస్. వి. నర్సయ్య కమ్యూనిస్టు పార్టీ కోఆర్డినేటర్‌గా చెన్నపట్నంలో అజ్ఞాత కార్యకలాపాలు సాగిస్తున్న రోజుల అనంతరం, కృష్ణా జిల్లాకు  చెందిన కోటేశ్వరరావు అనే వ్యక్తి పేరు పైన, డిక్లరేషన్ వేయించి, “సందేశం” అనే ఓ వార్తాపత్రికను ప్రారంభించారట. తెలంగాణ ఉద్యమం నిలుపుదల, పోనీ, అణచివేత తర్వాత జరిగిన సంఘటన ఇది.
ప్రఖ్యాత జర్నలిస్ట్ శ్రీ రాంభట్ల కృష్ణ మూర్తి సహా, సందేశం సంపాదకవర్గంలో అభ్యుదయ భావాల వారు మరి కొందరున్నారు. వాళ్ళ ఆర్టికల్స్ అందులో ప్రచురించటం జరిగేది. రాంభట్ల గారు అందులో బొమ్మలు కూడా వేసినట్లు తనకు గుర్తని అంటారు తిలక్. అదే రోజుల్లో శెట్టి ఈశ్వరరావు గారి చొరవతో ఎ-4 పేపరు సైజులో ఓ పత్రిక ప్రారంభమయింది. దాని పేరే “విశాలాంధ్ర”. కమ్యూనిస్టు పార్టీ అండ దండలతో భవిష్యత్‌లో ఆ పత్రిక నేటి “విశాలాంధ్ర” దినపత్రికగా మారిందని చెప్పరు తిలక్. “విశాలాంధ్రలో ప్రజారాజ్యం” అనే నినాదం స్పూర్తితో, పత్రికకు ఆపేరు పెట్టివుండవచ్చునని కూడా అన్నారు తిలక్. ఆనాటి సంగతులు, పత్రికలో ప్రచురితమయిన విషయాలను గుర్తు చేసుకుంటూ, మధ్య-మధ్యన, అందులో (విశాలాంధ్రలో) తాను కూడా “తాతారావు” అనే కలం పేరుతో వియత్నాం యుద్ధ విషయాలపై వ్యాసాలను వ్రాసానని చెప్పారు తిలక్.
ఎమ్. ఎన్. వాఘ్‌లే అనే ముంబాయి నగరానికి చెందిన ఓ విలేఖరి, అజ్ఞాతంగా, వియత్నాంలోని యుద్ధ భూమిలోకి చేరి పోరాటాన్ని ప్రత్యక్షంగా వీక్షించారు. తిరుగు ప్రయాణంలో బాంబేకు వెళ్తూ, మధ్యే మార్గంలో మద్రాసులో ఆగారు. ఆయనకు అప్పట్లో ఆతిథ్యమిచ్చారు తిలక్, మద్రాసులో. వాఘ్‌లే చెప్పిన విషయాలను, తిలక్ తాతారావు పేరుతో పత్రికకు పంపగా వారు ప్రచురించారు వాటిని. వాటికి సంబంధించిన రెండు-మూడు, విషయాలను చెప్పారు. ఫ్రెంచ్ వారిని మభ్యపెట్టటానికి, వియత్నమీయులు, పైకి మాత్రం వారి కరెన్సీ నోటునుంచి, క్రింద తమ కరెన్సీ నోట్లను పెట్టుకుని, మార్కెట్‌లో సరకులను కొనుక్కునేవారు. ఆ విధంగా ఫ్రెంచ్ కరెన్సీ చలామణిని అడ్డుకునేవారట. అది వారి దేశభక్తికి ఉదాహరణ అంటారు తిలక్. అదే విధంగా, యుద్దమారణ హోమంలో కూడా, తమ పిల్లలు, అక్షరాస్యులు కావాలన్న కోరికతో, వుట్‌పాత్‌లపైన వుండే చెట్లను చెక్కి, వియత్నాం, లిపిలో, ఇతరులు నేర్చుకునే రీతిలో అక్షరాలు వ్రాసేవారట. అరకలకు కట్టిన ఎద్దులపైన అక్షరాలు దిద్దేవారట. స్వాతంత్ర్యోద్యమంలో అక్షరాస్యతా వ్యాప్తి అలా చేసారు వారు అంటారు తిలక్. వియత్నాంపై వేసిన బాంబుల షెల్స్ ను పాత్రలుగా మలిచేవారు. చంటి పిల్లలను వీపుకు కట్టుకుని, ఓ చేత్తో తుపాకితో ఉద్యమంలో పాల్గొనే వారు వియత్నమీయులు-అక్కడ మహిళలు.
తను వ్రాసిన, ఈ సంఘటనలు, తనకు “జ్యోతి” సినిమా తీస్తునప్పుడు స్పూర్తి నిచ్చాయనీ, పర్యవసానమే “బలే–బలే—” పాటనీ చెప్పారు తిలక్.
ఈ విషయాలను చెప్తున్న తిలక్ గారి ఆలోచనలు ఒక్కసారిగా గూడవల్లి రాంబ్రహ్మంగారి దర్శకత్వంలో నిర్మించిన సారథి ఫిల్మ్స్ వారి “రైతుబిడ్డ” సినిమా వ్యవహారం వైపు మళ్లాయి. దానిలోని కథా వస్తువు జమీందారి వ్యవస్థకు-ఆ వ్యవస్థకు బ్రిటిషు వారిచ్చిన మద్దతుకు – వ్యతిరేకంగా ఉన్నందున నాటి ప్రభుత్వం ఆ సినిమా ప్రదర్శనను నిషేధించింది. అయితే చల్లపల్లి రాజాగారు, తన అవసరాలకు, ఆయనకున్న పలుకుబడి వుపయోగించి, కొన్ని జిల్లాల్లో, ఆ జిల్లా కలెక్టర్ల కున్న విశేషాధికారాల సాకుతో, రైతుబిడ్డను దొంగచాటుగానో – దొరచాటుగానో ప్రదర్శించే ఏర్పాటు చేస్తుండేవారు. ఆ పద్ధతిని, తిలక్‌గారు బాహాటంగా విమర్శించారు. నిషేధం ఎత్తివేతకు ఆందోళన చేయాలి కాని, ఎందుకీ అడ్డదారులు తొక్కాలని ఆయన వాదన. ఇలా తన అవసరాలకు రిలీజ్ చేయించటం తప్పంటారు.
ఆ రోజుల్లో, సామాజిక స్పృహ అంతగాలేని (తిలక్ గారి మాటల్లో) ఎల్. వి. ప్రసాద్‌ గారు ప్రభుత్వం వారు తీసుకున్న నిర్ణయాన్ని-నిషేధాన్ని సమర్థించారు. ప్రభుత్వం ఇది మంచిది — అని అనుకుని చేస్తే ఎందుకు వ్యతిరేకించాలని పత్రికా ప్రకటన ఇచ్చారట కూడా. తన మేనమామ అని కూడా ఆలోచించకుండా, ఆయన ఇంట్లో వుంటున్నప్పటికీ, తిలక్ ఆ ప్రకటనను ఖండిస్తూ మరో స్టేట్‌మెంట్ పత్రికలకు రిలీజ్‌ చేసారు. అది ఎల్. వి. గారికి ఎంతో మనస్థాపం కలిగించింది పాపం. కాని తిలక్ దారే వేరు.
జమీందారీ వ్యతిరేక పోరాటం ఇతివృత్తంగా నిర్మించిన “రైతుబిడ్డ” చిత్రంలో బళ్లారి రాఘవ, టంగుటూరి సూర్యకుమారి, కొసరాజు రాఘవయ్య చౌదరి–తదితరులు నటించారు. గూడవల్లి రామబ్రహ్మంగారు జర్నలిస్టుగా వచ్చి, తీసిన సినిమా అది. ఆయనే కె. ఎస్. ప్రకాశరావు గారిని సినీరంగానికి తీసుకొచ్చారు. రైతుబిడ్డపై నిషేధాన్ని కాంగ్రెస్ ప్రభుత్వ హయాంలోనైనా ఎత్తివేయాలని చేసిన ప్రయత్నాలు అంతగా ఫలించలేదు. ఆ తర్వాత కాలంలో చల్లపల్లి రాజాగారు కాంగ్రెస్‌లో చేరి అందులో ఓ ప్రముఖ నాయకు డయ్యారు. అది వేరే సంగతి. ఆ విషయాలు మరోసారి చెప్తానన్నారు తిలక్.
తిలక్, తన ఎమ్. ఎల్. ఎ. సినిమా ప్రివ్యూ సందర్భంగా ఎన్నో ఏళ్ల తర్వాత సికింద్రాబాద్ క్వాలిటీ బార్‌లో చల్లపల్లి రాజాగారిని కలిసినప్పుడు, ఈ విషయాలు మళ్లీ ప్రస్తావనకు వచ్చాయట. అప్పుడు కూడా తిలక్‌ గారు మరోసారి ప్రశ్నించారు చల్లపల్లి రాజాగారిని.. ఎందుకు మీరు రైతుబిడ్డ సినిమాను అడ్డదారిలో ప్రదర్శించే ప్రయత్నాలు చేశారని? ఈ విషయాలు కూడ మరోసారి వివరంగా చెప్తానన్నారు.
సమాజంలోని అభ్యుదయ భావాల వ్యక్తులు ఎలా కాల ప్రభావం వల్ల మారిపోతుంటారో మరో మారు గుర్తుచేసుకున్నారు తిలక్. తానూ ఆ కోవలోని వాడిననీ అంటారాయన. ఒకప్పుడు అభ్యుదయ భావాల ఆరుద్ర, శ్రీశ్రీ, కొడవటిగంటి, తాపీ ధర్మారావు గార్లు కలిసి చర్చించి, ఆ సినిమా ఎవరు తీసినదైనా, అభ్యుదయ ఇతివృత్తమైతే, కథల-పాటల రచనలో సహకరించేవారు. కె. ఎస్. ప్రకాశ రావు గారు వీరిని ప్రోత్సహించేవారు. సుంకర-వాసిరెడ్డిల స్క్రిప్ట్ నయితే వారు తప్పక పరిశీలించి, సహకరించేవారు. అప్పటి అభ్యుదయ రచయితలు, ఆత్రేయలాంటి వారు పోరాటాల్లోంచి వచ్చిన వ్యక్తులు. వారు రచించిన ప్రతి పాటను, వ్రాసిన ప్రతి మాటను ఏదో విధంగా, అభ్యుదయ భావాల బాటలో ఇరికించే ప్రయత్నమే చేసేవారు.
తిలక్ ప్రత్యేకంగా ఎవర్నీ ఉద్దేశించి చెప్పక పోయినా, ఆయన మాటల్లో సమాజ ప్రభావం వల్ల అభ్యుదయ భావాలు, వ్యక్తులు— వేరవుతున్నారనే అర్థం వ్యక్తమయింది. సమాజంలోని వ్యక్తులందరి లాగానే, తిలక్‌ను కూడా అంతస్తు పెరగకపోయినా.. కొద్దిగా మారుతున్నందున– కొన్ని వ్యసనాలకులోనుచేసాయి. అడపాదడపా… మద్యం సేవించటం, అలవాటున్న సిగరెట్‌ను అధిగమించి చుట్ట, పైపుల వైపు దృష్టి మళ్లించటం దాంతో పాటే తానూ ఓ స్టూడియో ఎందుకు నిర్మించరాదు–అని ఆలోచించటం జరిగాయి. వాటి తప్పొప్పుల వివరాలలోకి ఆయన వెళ్లలేదు.
అదే అంటారు తిలక్. అందరి లాగానే, తనపై కూడా తానూ– ఆ కోవలోని వాడినే అయి నందువల్ల, సామాజిక ప్రభావం అప్పుడప్పుడూ పడ్తుండేదనీ–అది, అధిగమించే ప్రయత్నంచేసాననీ చెప్పారు తిలక్. సఫలుడు అయిందీ లేనిదీ చెప్పలేనన్నారు.
రచన: శ్రావ్య
 
యా కుందేందు తుషార హర ధవళా
యా శుభ్ర వస్త్రాన్వితా
యా వీణా వరదండ మండిత కరా యా శ్వేత పద్మాసనా
యా బ్రహ్మాచ్యుత శంకర ప్రభృతి భిర్దేవ్యై సదా పూజితా
సామాంపాతు సరస్వతీ భగవతీ నిశ్శేష జాడ్యాపహ
భారతీ భగవతీ నిశ్శేష జాడ్యాపహ
 

What is myth?
A myth is a story that may or may not be true. Myths are generally very old. This means there are no records or other proof that they happened. We know about them from older people telling them to younger people. Some myths may have started as ‘true’ stories but as people told and re-told them, they may have changed some parts, so they are less ‘true’. They may have changed them by mistake, or to make them more interesting.  (Source :  Wikipedia)
 
What is history?
History is the study of the past, specifically how it relates to humans. It is an umbrella term that relates to past events as well as the discovery, collection, organization, and presentation of information about these events. History can also refer to the academic discipline which uses a narrative to examine and analyze a sequence of past events, and objectively determine the patterns of cause and effect that determine them.  (Source: Wikipedia)
ఈ రెండిటిని కలగలిపితే ఏమవుతుందో పెంగ్విన్ పబ్లిషర్స్ ఇండియన్  మార్కెట్  నుంచి వెనక్కి తీసుకున్న ‘The Hindus’  పుస్తక రచయిత్రి Wendy Doniger మాటల్లో  చూస్తే :
Myth has been called “the smoke of history, and my intention is to balance the smoke of myth with the fire of historical events, as well as to demonstrate how myths too become fires when they do not merely respond to historical events (as smoke arises from fire) but drive them (as fire gives rise to smoke). Ideas are facts too; the belief, whether true or false,that the British were greasing cartridges with animal fat started a revolution in India. For we are what we imagine, as much as what we do.     —  ( Source:   The Hindus: An Alternative History).
ఈ  ‘The Hindus  An Alternative History ‘   అనే పుస్తకంలో తనేమి చెప్పబోతున్నారో వెండీ   ఇలా వివరించారు :
“The image of the man in the moon who is also a rabbit in the moon, or the duck who is also a rabbit, will serve as a metaphor for the double visions of the Hindus that this book will strive to present.”
***                              ***                               ***                           ***                             ***
ఓహ్ అంటే ఇది కొన్ని myths ని ,  హిస్టారికల్ ఫాక్ట్స్ తో seamlessగా  కలిపి గతాన్ని construct చేస్తూ , అత్యంత energetic, exciting శైలిలో రాయబడిన పుస్తకమా ?
అసలు ఆ మాటకొస్తే టైటిల్ లోనే ‘Alternative History ‘  అని ఉంది కదా,  హిందూమతం మీద గతంలో ఇటువంటి కథనాలు కోకొల్లలుగా వస్తే లేని రభస ఇప్పుడు ఎందుకూ అని eyebrows రైజ్ చేస్తున్నారు కదూ ?!  నిజమే గతంలో వచ్చాయి , భవిష్యత్తు లో కూడా వస్తాయి అందులో సందేహం లేదు . కానీ ఈ పుస్తకం రాసినది ఎవరూ ? అమెరికాలో భారతీయ శాస్త్రాన్ని గత 50 యేళ్లుగా అధ్యయనం చేస్తూ, ప్రస్తుతం యూనివర్సిటీ ఆఫ్ షికాగోలో హిస్టరీ ఆఫ్ రెలిజియన్స్ విభాగంలో సర్వీస్ ప్రొఫెసర్ గా పనిచేస్తున్నవారు.  ఇంకా చెప్పాలి అంటే  మెటామార్ఫికల్ గా ‘I’ve labored all my adult life in the paddy fields of Sanskrit’  అని తన గురించి తను చెప్పుకున్న రెలిజియస్ స్టడీస్ లో పని చేస్తున్న ప్రొఫెసర్. వీటిని దృష్టి లో పెట్టుకుని చూస్తే మన  చరిత్ర, సంస్కృతుల మీద  భవిష్యత్తు లోను / ప్రస్తుతం –  జరిగే’/ జరగబోయే  అనేక పరిశోధనల మీద ఈ పుస్తక ప్రభావం తప్పక ఉంటుంది కాబట్టి,  సహజంగానే ఎక్కువ ఆస్తక్తిని రేకెత్తించటం పెద్ద ఆశ్చర్యపడాల్సిన విషయం కాదు .
అకడమిక్ దృక్కోణంలోని  ఈ పుస్తక ప్రాధాన్యతని పక్కన పెట్టి,  నా పర్సనల్ రీడింగ్ ఎక్స్పీరియన్స్ కి వస్తే ఇందులో నన్ను ఆశ్చర్యంలో ముంచెత్తిన విషయాలకీ, అబ్బురపరచిన అంశాలకి, అసహనంతో కుదిపేసిన అంశాలకి కొదవలేదు.  అందులో కొన్ని:
ఒక బ్రాడ్ వ్యూ తో దరిదాపు 50 BCE నుంచి – ప్రస్తుతకాలం వరకు వేల ఏళ్ళ చరిత్రని నిక్షిప్తం చేస్తున్న ఈ పుస్తకంలో రచయిత్రి 1922 ప్రాంతంలో గుజరాత్ లోని ఆదివాసీల ‘Devi movement’ ని, తరవాత కాలంలో గాంధీజీ “Nationalist movement’ ని, 1990 లో ఆంధ్రప్రదేశ్ ఒక చిన్న ప్రాంతమైన దూబగుంట (నెల్లూరు జిల్లా) లో మొదలైన Antiliquor campaign ఒక త్రెడ్ తో  కలిపి చూపించటం చాలా అబ్బురపరిచింది.  అయితే వెను వెంటనే గాంధీజీ గురించి అంశాలు చిరాకు తెప్పించాయి . గాంధీజీ,  తనకు సంబంధించిన వివాదస్పద అంశాలని కూడా తన ఆటో బయోగ్రఫీలో చెప్పుకున్నారు (Infact, he was too harsh on himself).  అవి తెలిసిన ప్రపంచానికి కొత్తగా ఎవరైనా అయన గురించి కొత్తగా చెప్పేందుకు ఏముంటుంది?! ఒకవేళ చెప్పినా  అవి పెద్దగా ఆశ్చర్యం కలిగించవు అని నాకో అభిప్రాయం ఉండేది.   కానీ  ఈ పుస్తకంలో   వెండీ గాంధీజీ ancient Tantric techniques ప్రాక్టీస్ చేసారు అని చెప్తూ నన్ను ఆశ్చర్యపరిచారు. (రచయిత్రి మాటల్లో : Gandhi was a one-man strange bedfellow. His insistence on celibacy for his disciples caused difficulty among some of them, as did his habit of sleeping beside girls young enough to be called jailbait in the United States, to test and/or prove his celibate control or to stiffen his resolve. But this practice drew not so much upon the Upanishadic and Vaishnava ascetic traditions, which were the source of many of Gandhi’s practices, as upon the ancient Tantric techniques of internalizing power, indeed creating magical powers, by first stirring up the sexual energies and then withholding semen.) ఏ  ఆధారాలతో ఈ మాటలు చెప్పారో తెలియదు.
December 6, 1992 న అయోధ్య లో జరిగిన Babri-Masjid-Rama-Janmabhumi ఇష్యూ లో అప్పట్లో టీవీ లో ప్రసారమవుతున్న ‘రామానంద్ సాగర్ రామాయణ్’ కూడా ప్రభావం చూపించింది అని రూమర్ (కేవలం రూమర్ మాత్రమే) ఉంది.  అంత చిన్న విషయం రచయిత్రి దృష్టికి రావటం నన్ను ఆశ్చర్యపరిస్తే,  , వెంటనే ఆ disputed ల్యాండ్ లో గుడి ఉండేది అని ఆర్కియాలజీ డిపార్టుమెంటు నిర్ధారించిన విషయాన్ని myth గా చెప్పటం అసహనాన్ని కలిగించిది .
ఇక SHIVA, THE SKULL BEARER  అని  చెప్తూ శివ, బ్రహ్మ , సరస్వతుల గురించిన కథనం  ఎంత వరకూ నిజమో, అసలు ఆ మాటకొస్తే నిజమో/  కాదో చెప్పే పరిజ్ఞానం నాకు లేదు కానీ, ఈ కథనం నేను ఇంతకూ ముందు ఎప్పుడూ వినని వెర్షన్ .
ఈ కధనాలలో నిజమెంతుందో చెప్పగలిగే, అలాగే  రచయిత్రి తను పరిశోధించిన అంశాలని అన్వయించిన తీరు సరైనదో లేదో నిర్ధారించగలిగే  అకడమిక్  పరిజ్ఞానం గానీ, అసలు ఆ మాటకొస్తే పేరు లోనే alternative history అని ఉంది కదా వెండీ రాసిన విషయాలకి ఆధారాలు కావాలా అన్న ప్రశ్నకి సమాధానం కానీ నా దగ్గర  లేవు.   కాబట్టి , ‘నాకు తెలిసిన / విన్న కొన్ని విషయాలతో పాటూ,  ఎప్పుడూ వినని కథనాలతో,  కొంత ఆశ్చర్యాన్ని & అసహనాన్ని కలిగిస్తూ ఒక bumpy ride తీసుకున్న అనుభూతిని ఈ పుస్తకం కలిగించింది’  అని చెప్తూ,  ఇక్కడితో పుస్తకం లోని విషయాలని ప్రస్తావించటం  ఆపేస్తాను .
***                              ***                               ***                           ***                             ***
ఇహ  ప్రస్తుత వివాదానికి దారి తీసిన  విషయాలకి వస్తే :
2009 లో పెంగ్విన్ పబ్లిషర్స్ ప్రచురించిన ఈ పుస్తకంలోని కొన్ని అంశాలు అభ్యంతరకరం అని, అవి హిందువుల ఫీలింగ్స్ ని   ‘hurt’  చేసేవిగా ఉన్నాయని 2011 దీనా నాథ్ బాత్ర (Head of Shiksha Bacho Andolan) ‘IPC 295 A’    క్రింద lawsuit  ఫైల్  చేసారు (లీగల్ నోటీసు వివరాలు ) .
IPC 295 A ఏమి చెప్తోంది :
“295A. 5[ Deliberate and malicious acts intended to outrage religious feelings of any class by insulting its religion or religious beliefs.– Whoever, with deliberate and malicious intention of outraging the religious feelings of any class of 6[ citizens of India], 7[ by words, either spoken or written, or by signs or by visible representations or otherwise] insults or attempts to insult the religion or the religious beliefs of that class, shall be punished with imprisonment of either description for a term which may extend to 8[ three years], or with fine, or with both.] ”  (Source)
2011 లో  లీగల్ సూట్ ఫైల్ చేస్తే  దరిదాపు 3 ఏళ్ళ తరవాత 2014  Feb లో పెంగ్విన్ పబ్లిషర్స్  కోర్ట్ బయట    ఇండియన్ మార్కెట్ నుంచి ఈ పుస్తకాన్ని recall చేస్తాం అని ‘Shiksha Bacho Andolan’ తో   కుదుర్చుకున్న ఒప్పందంతో ఈ కేసు కి కోర్ట్ లో తెరపడింది .  (ఒప్పందం వివరాలు ఇక్కడ) .
పెంగ్విన్ పబ్లిషర్స్ పుస్తకాన్ని మార్కెట్ నుంచి ఉపసహరించుకోవటం మీద రచయిత్రి అభిప్రాయం :
“The true villain of this piece,” she said, is “the Indian law that makes it a criminal rather than civil offence to publish a book that offends any Hindu, a law that jeopardises the physical safety of any publisher, no matter how ludicrous the accusation brought against a book.”    (Source) .
***                              ***                               ***                           ***                             ***
పెంగ్విన్ పబ్లిషర్స్ , ‘Shiksha Bacho Andolan’ కుదుర్చుకున్న out of court ఒప్పందంతో ఈ వివాదం ముగిసిపోయిందా?!  లేదు అలా జరగలేదు.  ఆశ్చర్యంగా పుస్తకంలోని విషయాలు అభ్యంతకరంగా ఉన్నాయి అని కోర్టులో ‘లా సూట్’  ఫైల్ చేసిన నాటి కన్నా,  మార్కెట్ నుంచి వెనక్కి  తీసుకున్నారు అని తెలిసిన రోజున అతి పెద్ద వివాదానికి తెర లేచింది.  ‘Right to free speech’, ఇంకా మతపరమైన విషయాల పట్ల పెరిగిపోతున్న హిందువుల అసహనం వంటి విషయాల మీద ప్రింట్ మీడియాలోను, ఎలక్ట్రానిక్ మీడియా లోను ,  of course obvious గా ఇంటర్నెట్ లోను చర్చలు విసృతమయ్యాయి.
ఈ చర్చలలోని అంశాలలోకి  వెళ్ళే ముందు, అసలు పుస్తకం లోని విషయం మీద కోర్టు ద్వారా కాకుండా  కౌంటర్  arguments తో వేరే పుస్తకం ద్వారా కానీ, క్రిటిక్ రివ్యూ ద్వారా కానీ ఎదుర్కునే ప్రయత్నం చేయకుండా, ఇంత ఆందోళనకి దారితీసి కోర్టు తలుపులు తట్టాల్సినదిగా ప్రోవోక్ చేసే పరిస్థితులు ఎందుకు వచ్చాయో ఒకసారి చూద్దాం.
దురదృష్టవశాత్తు పురాతనమైన నాగరికతలలో ఒకటిగా చెప్పబడుతున్న మన గత కాలపు చరిత్రకి సంబంధించిన  ఆధారాలు జాగ్రత్తగా రికార్డు చేయబడలేదు,  దీనికి తోడుగా  విదేశీదాడుల్లో కొల్లగట్టబడిన, నాశనం చేసిన ఆధారాలు తక్కువ కాదు. అంతే కాకుండా హిస్టరీని, మైథాలజీని విడిగా చూడకపోవటంతో చరిత్ర కాస్తా ఫిక్షన్ గా మారింది. దీనితో ఒకే సంఘటనకి సంబంధించిన అనేక కథనాలు లభ్యం అవుతాయి. ఇక గత కాలాన్ని వదిలి ప్రస్తుతానికి వస్తే :  According to Article 28.1 of The Constitution of India : “No religious instruction shall be provided in any educational institution wholly maintained out of State funds.” దీనితో ప్రభుత్వం నుంచి ఆర్ధికపరమైన సహాయం అందకపోవటం పోవటంతో, రాజకీయంగా, ఆర్ధికంగా , సామాజికంగా ప్రధాన పాత్ర పోషిసిస్తున్న మతం గురించి  authentic గా అధ్యనయం చేసే అవకాశాలు తక్కువ.  ఈ vacuum ని పూరించటానికి వేరే దేశాల institutions చేసే రెలిజియస్ స్టడీస్  అధ్యనయనాల మీద ఆధారపడాల్సిన పరిస్థితి. పైగా తలకి మించిన ఆర్ధిక, రక్షణ సమస్యలు ఎదుర్కుంటున్న అభివృద్ధి చెందుతున్న దేశం ఇటువంటి రెలిజియస్ స్టడీస్ మీద ఎంత వరకూ ఖర్చు పెట్టగలదు?  ఇదో ప్రధాన సమస్య.  ఇటువంటి పరిస్థితుల్లో oor historiography & inaccuracies ([10][11][12][13])  ఉన్నాయని విమర్శలు  ఎదుర్కుంటున్న పుస్తకం ఎంత alternative history అని   పేరు పెట్టినా, తరువాతి కాలంలో అసలు చరిత్రకి ఒక రిఫరెన్స్ గా మారే ప్రమాదం ఉంది అన్న ఆందోళనలు సహజం . ఈ ఆందోళనలని మత మౌడ్యంగా కన్నా,  ఇప్పటి వరకూ చరిత్ర పట్ల పెద్దగా ఆసక్తి చూపని ఒక మతం, దాని వల్ల జరుతున్న నష్టాలని గురిస్తున్న పరిణామక్రమం లోని భాగంగా ఈ ఆందోళనలని చూడాలి అని నా అభిప్రాయం .
ఏ పుస్తకానైనా  నిషేధించటం, తగులబెట్టటం వంటి చర్యలు ఏ సివిలైజ్డ్ సొసైటీకి ఆమోదయోగ్యం కాదు. ఇది తప్పక అందరూ అంగీకరించే / అంగీకరించాల్సిన సత్యం.  కానీ ‘మతపరమైన విషయాల పట్ల  హిందువుల అసహనం ప్రమాదస్థాయి లో పెరిగిపోతుంది’  అని ప్రింటింగ్ మీడియా లోను, ఎలక్ట్రానిక్ మీడియా లోను ఉదారవాదులు చేస్తున్న విపరీత ప్రచారంలో నిజమెంత? అలాగే ఏ ఆంక్షలు లేని ‘free speech’ అమలు పరచటానికి భారతదేశంలో పరిస్థితులు అనుకూలంగా ఉన్నాయా?(ఫ్రీ స్పీచ్ అంటూ 24X 7 lectures దంచే సో కాల్డ్ ఉదారవాదులు , సెలబ్రిటీస్ తమ దాకా వస్తే సోషల్ మీడియా లోని కామెంట్ల మీద కూడా పోలీసులకి పిర్యాదులు చేసే సంఘటనలు వేళ్ళ మీద లెక్క పెట్టె కన్నా ఎక్కువే) అన్నవి పరిశీలిస్తే :
1. ‘మతపరమైన విషయాల పట్ల  హిందువుల అసహనం ప్రమాదస్థాయి లో పెరిగిపోతుంది’ అన్న ఆరోపణల్లో నిజం : ఇది ఇప్పటివరకూ ఇండియా లో బాన్ చేసిన / బాన్ చేయాలని చాలెంజ్ చేసిన పుస్తకాల లిస్టు . ఈ లిస్టు చూస్తే ఈ ఆరోపణల్లో నిజమెంతో తెలుసుకోవచ్చు . ఇక గత కొద్ది సంవత్సరాలుగా అమాయకుల ప్రాణాలను టార్గెట్ చేస్తూ జరుతున్న దాడుల గురించి నేను ప్రత్యేకంగా చెప్పనవసరం లేదు.  నిజంగా హిందువుల్లో ఈ లిబరల్స్ చెబుతున్న స్థాయిలో మతమౌడ్యం వెర్రి తలలు వేస్తుంటే ఈ మాత్రం ప్రశాంతత కూడా ఉండేది కాదేమో ఈ దేశంలో. ఇక అదృష్టవశాత్తు ఈపుస్తక విషయంలో ఎటువంటి హింసాత్మక చర్యలు, రచయిత తలకి వెల కట్టటం వంటి అనాగరిక చర్యలకి పాల్పడటం వంటివి జరగలేదు. అలాగే  లీగల్ ప్రొసీడింగ్స్ చివరి వరకూ జరిగి ఉంటె ఏమి జరిగేదో తెలియదు కానీ, ప్రస్తుతం మాత్రం పుస్తకాన్ని బాన్ చేయలేదు, కేవలం మార్కెట్ నుంచి వెనక్కి తీసుకున్నారు.  ఒకవేళ బాన్ చేసి ఉంటె ఇలా పుస్తకం గురించిన చర్చలు, టెక్స్ట్ కోట్ చేయటం కూడా నేరమే అయి ఉండేవి.
2. ఆంక్షలు లేని ‘free speech’: భారతదేశం demographics ని పరిశీలిస్తే ఎల్లలు లేని ‘free speech ‘ hate speech గా రూపుదిద్దుకుని తీవ్రమైన నష్టాన్ని కలిగిస్తుంది అని చెప్పటానికి పెద్దగా సర్వేలు , రీసెర్చ్ లు , అనాలసిస్లు అక్కరలేదు . ఇప్పటికే ఒక సెక్యులర్ దేశంగా చాటి చెప్పుకోవటానికి నానారకాల విన్యాసాలు చేస్తున్న దేశానికి ఇదో పెద్ద ఓవర్ బర్డెన్.  ఆంక్షలు లేని ఫ్రీ స్పీచ్  కన్నా ఒక మామూలు మనిషి సుఖంగా,  సేఫ్ గాను బ్రతకటానికి కావాల్సిన communal harmony అనేది ముఖ్యం. ఇప్పుడు నేను చెప్పబోయేది ఈ పుస్తకం తో సంబంధం లేని అంశం అయినప్పటికీ ప్రస్తావించకుండా ఉండలేని అంశం. అమాయకుల ప్రాణాలు కోల్పోయే అవకాశమున్న సంఘటనల కన్నా  పోలిస్తే myths ఆధారంగా రాయబడిన పుస్తకం మార్కెట్ నుంచి వెనక్కి తీసుకోవటం అనేది పెద్ద అంశంగా గుర్తించి వెల్లువెత్తిన లిబరల్స్ స్పందన  నాకు ఆశ్చర్యాన్ని కలిగిచింది.
ఇక, ఈ పుస్తకం లో అంశాలు మీద లీగల్గా  proceed అవ్వడం అనేది అలనాటి సోక్రటీస్ కి వేసిన మరణ శిక్ష , గలీలియో కి వేసిన జీవిత ఖైదు తో పోల్చే వారికి ఒక రిక్వెస్ట్ : Guys , సోక్రటీస్ &amp; గలీలియో అనేవాళ్ళు myth కాదు ఈ  భూమి మీద మనలానే flesh and blood తో బ్రతికిన మనుషులు . వాళ్ళ  పరిశోధనలకి విలువనిద్దాం . తాము నమ్మిన దాని కోసం  మరణానికి , జీవిత ఖైదుకి కి సిద్దపడిన వారిని , నా పుస్తకం మీద లీగల్ గా కేసు వేసారు కాబట్టి నేను ఇండియా రాను ఇక మీదట అనే సిల్లీ స్టేట్మెంట్స్ ఇచ్చే వాళ్ళతో కంపేరు చేసి విలువని తగ్గించొద్దు అని .
Finally , Wendy Doniger has a right to say whatever she wants to  say and  publish it . I will defend her right. However, it does not mean to ask Batra should not exercise his right and keep silent if he find her work is rubbish.
Btw, I totally forgot to  mention one thing above ,  కోర్టులో కేస్ వేసి , లీగల్గా  ప్రొసీడ్ అయ్యి బాత్రా , వెండీ పుస్తకానికి ప్రాముఖ్యతని తెచ్చి, సేల్స్ పెంచారు . ఇది అక్షరాలా అంగీకరించాల్సిన విషయం,  సందేహం ఏ మాత్రం  లేదు. కాకపోతే ఈ విషయాన్ని ప్రస్తావిస్తున్న వాళ్ళు మరచిపోతున్న ఒక ముఖ్యమైన విషయం ఏంటి అంటే, బాత్రా వెండీ పుస్తకానికి తెచ్చిన ప్రాముఖ్యత కన్నా ఇంకా కనీసం రెండో మూడో రెట్లు ఎక్కువ  ప్రాముఖ్యత   ‘IPC 295 A’ కి ఈ చర్చల ద్వారా వచ్చింది అని. ఇప్పుడు నాలాంటి సామాన్యులకి కూడా ఏదన్నా పుస్తకం నచ్చకపోతే ఏమి చేయాలి అనే awareness వచ్చింది 🙂
 
References :
The Hindus: An Alternative History
A Passion for Hindu Myths
Beheading Hindus
Meeting the book ban man
హిందూమత చరిత్రలో ప్రత్యమ్నాయ కథనాలకు ఆస్కారం లేదా?
Wendy Doniger ‘On Hinduism’
Here comes the book police
 

 
రచన: ముళ్లపూడి వెంకటరమణ

కలకత్తా, బొంబాయి, మద్రాసు నగరాలనుండి దేశమధ్యంలో విశాఖపట్నం, బెజవాడ, రాజమండ్రి, అంగలకుదురు వగైరాలకు వెళ్లే రైళ్లు కొడుకుల దగ్గరనుంచి తండ్రులకు మనియార్డర్లకోసం ఎస్.ఒ.ఎస్. ఉత్తరాలనే తరచు మోసుకు వెళ్తూ ఉంటాయి. కొన్ని దుర్మార్గపు రైలు ముఖ్యంగా ఇలాంటి ఉత్తరాలను ఆలస్యం కూడా చేస్తూ ఉంటాయి. కాని హేమ రాసిన ఉపద్రవపు ఉతరాన్ని ఆ రోజు రైలు క్షణాలమీద పట్టుకెళ్ళి విశాఖపట్నంలో పబ్లిక్ ప్రాసిక్యూటరు ధర్మారావుగారి చేత్ల్లో పడేసింది. ఆయన హుందాగా, తాపీగా ఆ వుత్తరం చదవడం మొదలుపెట్టి, మధ్యలో కాస్త ఆశ్చర్యపడి చివరకు చర్రున మండిపడ్డాడు కొడుకు ప్రయోజకత్వం తెలిసి. “ఎంత పొగరు!” అన్నాడు. ఎదురుగుండా ఉంటే వాడిచేతే చెప్పించేవాడు ఎంత పొగరో.
“మాణిక్యం! మాణిక్యం” అంటూ పళ్ళ్లు పటపటా కొరుక్కుంటూ భార్యను పిలిచాడు ధర్మారావుగారు.
“ఏవండి ఎందుకు పిలిచారూ” అంటూ వచ్చింది, ధర్మపత్ని.
“నీ సుపుత్రుడు జేసిన ఘనకార్యానికి-”
“ఆఁ ఎవరూ?” అందావిడ ఇద్దరు సుపుత్రులలోనూ ఘనకార్య సాధకుడెవరో తేల్చుకోలేక.
“ఇంకెవరు – ఆనంద్”
“ఆనందా! ఏం చేశాడండీ” అంది తల్లి గాభరాపడుతూ.
భర్త కోపంగా ఆవిడ చేతికి ఉత్తరం అందించి, “ఇది చదువు. నీకే తెలుస్తుంది” అని ధుమధుమలాడుతూ, గణగణమంటున్న టెలిఫోను దగ్గరకు వెళ్లాడు.
మాణిక్యమ్మగారికి ఏమీ కనబడలేదు. భర్త కోపంతో పుత్రుడి ప్రవర్తనతో అంతా అయోమయంగా మసక మసగ్గా కనబడింది.
“అమ్మాయీ తాయారూ!” అని కోడల్ని పిలిచిందావిడ.
కోడలు తాయారమ్మ గుణవతి. ఏ గుణం అన్నది వేరేసంగతి. అత్తగారిమాట విననిరకం కోడలుకాదు; ఆ మాటకొస్తే ఆమెకు అందరిమాటలూ వినాలని ఉంటుంది. ఎవరెవరు ఎంత రహస్యంగా మాట్లాడుకున్నా చాటునైనా నిలబడి వినాలన్న తహతహ. ఆమె పట్టుదలను, కార్యదీక్షను పరీక్షించడానికన్నట్టు భగవంతుడు ఆమెకు బ్రహ్మచెముడు పెట్టి చూశాడు. తాయారమ్మ లొంగే ఘటంకాదు. హియరింగ్ ఎయిడ్ పెట్టుకు మరీ వింటుంది. అంటే ఈ కాలం చెవిటి వాళ్ళు పెట్టుకునే మిషనుకాదు. అంతకన్న గొప్పది. ఆమె పెద్ద కొడుకు చక్రధర్‌ని అందుకు నియోగించింది. ఎవరేవరేమనుకుంటున్నారో ఆ పిల్లాడు శ్రద్దగా విని తల్లికి అన్నీ పూసగుచ్చినట్లు చెప్పుతాడు.
నాయనమ్మ, తాతయ్యల మాటలకోసం తెరచాటున ఉండి చెవులు రిక్కించుకున్న అమ్మకి, కన్నబిడ్డడు సంగతి తెలియజెప్పాడు. “అమ్మా, నాయనమ్మ పిలుస్తోంది”
“మీ నాన్న అప్పుడే రారు పద” అంది తాయరు.
“అదికాదమ్మా, నాయనమ్మ. నాయనమ్మ”
“ఆఁ …”
“అదికాదమ్మా. నాయనమ్మా – నాయనమ్మా – ” అన్నాడు కొడుకు కాళ్లు కొంచెం పైకెత్తి చెవిదగ్గర నోరుపెట్టి.
“మీ నాయనమ్మ పిలుస్తోంది. వినబడింది ఉండు” అంటూ తాయారమ్మ సావిట్లోకి వచ్చి “ఏం అత్తయ్యా” అంది భయభక్తులు నటిస్తూ.
“కళ్ళజోడు లేదు. ఇది కాస్త చదివిపెట్టమ్మా”
తాయారు పరమానందపడిపోయింది. ఏకంగా ఉత్తరానికుత్తరం చేతికొచ్చింది. ఎవరిదో ఏమిటో! ఆశగా తెరచి చదవడానికి ఉపక్రమించింది. పక్కగదిలో ఫోనులో మాట్లాడుతున్న ధర్మారావు గారి గుండె గతుక్కుమంది – ఈ సన్నివేశం చూడగానే. తరవాత మాట్లాడతాను అని రిసీవర్ పడేసి గబగబవచ్చాడు. “ఇలా ఇవ్వమ్మా – నేను చదివి చెబుతాను కాని, నువ్వెళ్ళి పని చూసుకో” అంటూ ఉత్తరం దాదాపు లాగేసుకున్నంత పని చేశాడు. కోడలు అటు వెళ్ళగానే, భార్యను సున్నితంగా హెచ్చరించాడు “ఇది అందరికీ తెలియవలసిన విషయంకాదు” అంటూ ఉత్తరంలో విషయం తెలియజెప్పసాగాడు.
తాయారుకి పెద్దలయెడ ఉన్న భక్తి అంతింతనరానిది అయినందువల్ల పెద్దలమాట వినవలెను అన్న – నీతివాక్యం మనసుకు హత్తుకున్నందువల్ల తెరచాటునే నిలబడి, “ఒరేయ్ వింటూ వుండు” అని కొడుకును పురమాయించింది – పనిలో పనిగా కొడుక్కూ మహమంచి బుద్ధులు మప్పినట్టుంటుందని.
జరిగిన కథవిని నిట్టూర్చింది మాణిక్యాంబగారు. “ఏమోనండి. చిన్నబ్బాయి యీ పనిచేశాడంటే నేను నమ్మలేకుండా ఉన్నాను…” అంది.
భర్త చర్రున చూశాడు. “పెద్దబ్బాయి చేశాడంటే మహ నమ్ముతావు కాబోలు” అన్నట్టు.
“అయినా వాడికా మూడుముళ్లు వేయించమని చెబితే నా మాట మీరు వింటేగా” అందావిడా బాధగా.
ధర్మారావుగారు మండిపడ్డాడు. “బాధ్యత తైలియని వాడికి పెళ్ళిచేసి మాత్రం ప్రయోజనం ఏమిటి? పెద్దబ్బాయి ఏం చేశాడు? అయిదుగురు బిడ్డల తండ్రయి ఏమీ తెలియనట్టు దేశదిమ్మరిలా తిరగటంలా?… పెద్దవాడు ప్లీడరు. చిన్నవాడు డాక్టరు అయి మనకు పేరు ప్రతిష్టలు తెస్తారనుకున్నాను. ఇలా పనికిమాలినవాళ్ళయి మన పరువు తీస్తారనుకోలేదు.” అన్నాడు చిరాగ్గా.
“ఏమిటి బావగారూ. ఏవరిమీదో ధుమధుమలాడుతున్నారు?” అంటూ ప్రవేశించాడు వెంకటరత్నంగారు. అన్నగారిని చూడగానే మాణిక్యాంబగారికి ప్రాణం లేచొచ్చింది. “సమయాని కొచ్చావన్నయ్యా” అంది తెరిపినబడి.
“ఎమిటమ్మా ఏం జరిగింది?”
“ఇదిగో చూడు” అంటూ ధర్మారావుగారు ఉత్తరం అందించాడు.
తెరవెనక తాయారమ్మకి ఈ భాగోతం నచ్చలేదు. ఏం జరుగుతోందో తెలియటంలేదు. ఆ దిక్కుమాలిన ఉత్తరమ్ముక్కని అందరూ చదివేస్తున్నారు. కుర్రవెధవ ఏం వింటున్నాడో ఎమిటో… ఇవన్నీ అనక చెప్పడానికి పూర్తిగా జ్ఞాపకం ఉంటాయో ఉండవో.. ఆమె ప్రాణం విలవిల్లాడింది.
“వాళ్లు ఏం మాట్లాడుకుంటున్నారా?” అంది ఇక ఉండబట్టలేక.
“వాళ్లు ఏం మాట్లాడడం లేదమ్మా.”
“లేదూ?”
అయిపోయింది. గడువు తీరిపోయింది. తాయరమ్మ సంతానం అంతా బిలబిల్లాడుతూ అక్కడికి వచ్చి సభచేసింది-
“అమ్మా ఆకలేస్తోందమ్మా.”
“ఆఁ?”
“తమ్ముడు నా బంతి లాక్కున్నాడమ్మా.”
“అమ్మా నాక్కావాలమ్మా – నాకమ్మా-”
ఇహనిక్కడుంటే ఆ బోరు దక్కదు. మావగారు వచ్చి చూస్తే కొంప మునుగుతంది.
“ఇస్. పదండి పదండి, తాతయ్య.” అంటూ ఆవిడ ఊరేగింపును తన గదివేపు మళ్ళించింది.
పెద్ద ముగ్గురూ చెయ్యవలసినంత చర్చా చేశారు. తల్లి పసిపిల్లలా బెంబేలెత్తి పోయింది. తండ్రి కోపంగా గెంతులు వేస్తున్నాడు. మేనమామ ఒకడే పెద్దవాడిలా స్థిమితంగా ఉన్నాడు.
“మించిపోయిందేం లేదమ్మా – నేను వెంటనేవెళ్ళి అన్ని విషయాలూ పరిష్కరించుకొని వస్తాను” అని ధైర్యం చెప్పాడయన.
“ఎలా చేస్తావో…. యిక వాడు మాత్రం ఒక్క క్షణం ఉండటానికి వీల్లేదు. చదువూలేదు. సంధ్యాలేదు…” అన్నాడు తండ్రి చండశాసనుడైపోయి.
 
*                            *                                  *
 
కొడుకు ఆనంద్‌కి ఈ వేడి ఇంకా తగ్గలేదు. టింగు – రంగారావులా విలాసంగా ఈలవేస్తూ గోలచేస్తూ పూలబాలల మధ్య విహరిస్తూ హృదయాలు హరిస్తూ యుగమొక క్షణంలా తిరుగుతున్నాడు. ముస్తాబు పూర్తిచేసి బయల్దేరబోతున్న ఆనంద్‌కి లలితమైన పిలుపు వినబడింది. అవతలికి తొంగిచూసి. “ఓ పద్మా రా రా” అన్నాడు. అంతలోనే తేలిగ్గా నాలిక్కరుచుకొని ” ఓ లలితా కమాన్ కమాన్” అన్నాడు.
“పద్మా అని పిలిచావ్. పేరుకూడా మరచిపోయావ్”.
“అబ్బే అదేం లేదు – పద్మా అని పిలువ బోయి…”
“ఆఁ !” అంది లలిత.
“సారీ, లలితా అని పిలవబోయి పద్మా అన్నాను. అంతే.”
“అంతేగదా. ఒకవేళ పద్మకోసం వెయిట్ చేస్తున్నావేమో చెప్పు. నేను వెళ్తా” అంది లలిత ప్రణయకోపానికి ముద్రపట్టి.
“అరెరె.బలేదానివే నువ్వు, మర్చిపోయాను. మనమెక్కడికో వెళదామనుకున్నాం గదూ? ఆఁ… నాకు తెలుసు, నువ్వు కరెక్టు టైం కొస్తావని. కమాన్ కమాన్ కూర్చో” అన్నాడు ఆనంద్ కంగారు తమాయించుకుని. కాని భయంగానేవుంది. పద్మ వస్తానంది. వచ్చే వేళైంది. వస్తే ఏంగాను?…. యథాలాపంగా గుమ్మందగ్గరకు వెళ్ళి బయటకు తొంగి చూశాడు. అనుకున్నంతపనీ అయింది. పద్మ! వచ్చేస్తోంది!
“కోంప మునిగింది” అనుకుని గదిలోకి పరుగెత్తి కొచ్చాడు. “లలితా నువ్వు ముందు బాత్‌రూంకెళ్ళి చక్కగా మొహం కడుక్కురా.  ఊఁ-” అన్నాడు హడావిడిగా.
“యెందుకు టాయిలెట్టయే వచ్చానుగా-” అంది లలిత తెల్లబోయి.  “ఆ ఆ – అయే వచ్చావు గాని ఎండలో వచ్చావుగాదూ – మొహం ఎలా వాడిపోయిందో చూడూ.”
“అబ్బబ్బా పోనిస్తురూ”
“ఏమిటి రారా-ముందు మొహం కడుక్కో. త్వరగా పదపద” అని ఊపిరి సలపనంతగా కంగారు పెట్టేసి బాత్‌రూంవేపు తోసుకువెళ్ళాడు. కాలం ఎంత విలువైనదో ఇపుడు తెలుస్తోంది.
“అబ్బ. ఎందు కానంద్” అంది లలిత గుమ్మందగ్గర ఆగి గునుస్తూ.
“ఏందుకేమిటి సోపు, టవల్ రెడీగా వున్నాయి. బ్యూటివుల్ సెంటు చక్కగా పూసుకురా” అంటూ ఆమెను లోపలికితోసి తలుపేసి హమ్మయ్య అనుకున్నాడు కళ్ళుమూసుకుని.
“లోపలికి రావచ్చా” అంది లలితమైన కంఠం.
స్విచ్ నొక్కినట్టు క్షణంలో ఉత్సాహం వెలిగింది ఆనంద్ ముఖంలో. “హల్లో డియర్ పద్మా! నీకోసమే యెదురు చూస్తున్నా, అ రావచ్చా అని అడుగుతావేమిటి?” అన్నాడు అప్యాయంగ చేయిజాస్తూ.
“అహఁ. అదేంకాదు-రాకూడని సమయంలో వచ్చానేమోనని…” అంది పద్మ గదంతా పరకాయించి అదోరకంగా చూసి నవ్వుతూ.
“ఇది నీ సొంత యిల్లులాటిది. పద” అని నవ్వును అభినయిస్తూ చేయిపట్టుకుని లోపలకి తీసుకువచ్చాడు ఆనంద్.
సోఫా దగ్గిర చూడచక్కని ‘ఆడజోడు’ జూడగానే పద్మ ఆగిపోయింది.
ఆనంద్ నీరసంగా నవ్వాడు; ”
అది మా మేనత్తకూతురు” అన్నాడు జోడుకేసిచూసి. “ఇవ్వాళే ఊరునుండి వచ్చింది. ఊఁ… అరె. అలా చూస్తావేమిటి పద” అన్నాడు.
 
రచన: రావి కొండలరావు
హాసం ప్రచురణ 

నీకు నేను.., నాకు నువ్వు రికమెండేషన్…
 
జూనియర్ భానుమతి అనీ – హాస్యపాత్రధారిణి. ఒక షూటింగ్‌లో రమణారెడ్డి తక్కిన వాళ్లు ఉన్నారు. భానుమతి కూడ ఉంది. మధ్యాన్నం భోజనాలారగించాక అంత తీరిగ్గా కూచుని ఉండగా – సదరు భానుమతి రెడ్దిగారిని ఓ మాట అడిగింది. “సర్… మీరు భరణీ వాళ్ళ సినిమాలో బుక్కయినారట మీ పక్కనో వేషం వుందిట – దానికి నా పేరు చెప్పరా?” అని అడిగింది. రమణారెడ్డి ‘ఆఁ’ అని అటూ ఇటూ చూశారు ప్రశ్నార్థకమూ ప్లస్ ఆశ్చర్యార్థకమూ మిళాయించి. ఏం చెబుతారో అని భానుమతి కూడా ఆత్రుతగా చూసింది.
“అవును – భరణీ వారు కొత్త సినిమా మొదలెడుతున్నారని తెలుసులే. కానీ నాకింతవరకూ ఏ కబురూ లేదు.  ఉన్నానని నువ్వు చెబుతున్నావు గనుక. ఓ పని చెయ్యి. నువ్వు ఓపిక చేసుకుని భరణీకి వెళ్ళి – నాకు ఆ వేషం రికమెండ్ చేసి, ఇమ్మని పట్టు పట్టు. నన్ను వాళ్ళు బుక్‌చెయ్యగానే – నా పక్కన వేషం వుందా అని అడిగి, అప్పుడు తప్పకుండా నిన్ను రికమెండ్ చేస్తాను” అన్నారు రమణారెడ్డి – తాను చిరునవ్వు అయినా నవ్వకుండా  పక్కన వున్న నాలాంటివాళ్ళను గొల్లున నవ్విస్తూ.
ఒకసారి రేలంగి గారు చెప్పారు:
“సి.పుల్లయ్య గారి డైరక్షన్‌లో యాక్ట్ చేస్తున్నాను. డైలాగు ఇంకోలా మార్చి చెప్తే బాగుంటుందేమో అనిపించింది. కానీ పుల్లయ్య గారంటే – పుల్లయ్యా ఆ పులితో చెప్పడమా! పైగా ఆయన దగ్గర నేను కుర్రాడిలా వుంటూ అన్ని పన్లూ చేసేవాణ్ణి ఏదో ఆయన దయవలనే నాకు మంచి వేషాలు వచ్చాయి! ఐనా తెగించి “సర్-ఇది ఇలా చెప్తే బాగుంటుందేమో సర్, బాగా నవ్వొస్తుంది” అన్నాను వినయంగా.
“మళ్ళీ చెయ్యి” అన్నారు పుల్లయ్యగారు. ఆయన గొల్లుమని నవ్వారు. కడుపు పట్టుకుని విపరీతంగా నవ్వారు. దగ్గు వస్తున్నా విపరీతంగా నవ్వుతూనే వున్నారు. ఆయన నవ్వు చూసి నేను మురిసిపోతున్నాను. ఆనందించేస్తున్నాను….” నా కామెడీ అయిడియ అంత గొప్పదన్నమాట” అని ఊహించుకుంటూ – ఆనందమే ఆనందం.
రెండు నిమిషాల తర్వాత ఆయన టక్కున నవ్వు ఆపి నా వేపు చూశారు. “బావుంది రేలంగీ… బావుంది… కానీ ఇప్పుడొద్దు. ఇంకో పిక్చర్‌లో పెట్టుకుందాం” అన్నారు సీరియస్‌గా అంతే! ఆయన చమత్కారానికి నవ్వాల, ఏడవాలా? ఏం చేయ్యాలో తెలీక వెర్రివెధవ మొహం వేసుకుని బయటికి వెళ్లిపోయాను.”
తెల్లవైనా నమ్ముకో..
లేదా నల్లవైనా నమ్ముకో..
 
వేలాది లక్షలాది కళ్లు-తెరమీద చూసే సినిమాకి మాత్రం రెండే కళ్లు. ఆ రెండు కళ్లూ “నిర్మాతా,దర్శకుడూనూ” అంటుంది సినిమా పరిశ్రమ. ఈ రెండుకళ్లూ సినిమా నిర్మాణాన్ని చత్వారం కళ్లతో కాకుండా, స్వచ్చమైన చూపుతో చూడాలి. అంత బాగా సుస్పష్టంగా ఈ కళ్లు చూడగలిగితేనే, తెరమీది బొమ్మని కూడ ప్రేక్షక నేత్రాలు అంత తేరిపార చూడగలుగుతాయి.
అయితే ఈ రెండు కళ్లూ అన్నింటినీ “సమాన దృష్టి”తో చూడగలగాలి. చూడాలి. అందుకు బాగా అనుభవం ఉండాలి. ఏ కంటికీ హ్రస్వదృష్టి వుండకూడదు. రెండు కళ్ళకీ దూరదృష్టి. దీర్ఘదృష్టీ కొండొకచో దివ్యదృష్టి కూడా వుండాలి. ఓ కంటికి హాస్వదృష్టి ఉంటే మాత్రం హాస్యమే.
అలాంటి కన్ను గల ఒక నిర్మాత (నేను ఆ కంపెనీలో పనిచేశాను గనక, అనుభవం సంపాయించాను గనక – ఆ హాస్వాక్షుని పేరు చెప్పడం బాగుండదు) ఆయన రెండు సినిమాలకు నిర్మాతగా వ్యవహరించే సరికి సర్వం విషాదమై పోయింది. కొంప మునిగిపోతోంది, ఇక లాభం లేదని మూడో సినిమాకి తానే “దర్శకుడూ, నిర్మాతా” అని ప్రకటించేసుకుని రంగంలోనికి దూకాడు.
నిర్మాతగా రెండు సాంఘికాలయినాయి గనక, స్వీయ దర్శకత్వంలో జానపదం తియ్యాలని సంకల్పించి కథా చర్చలకి దిగాడు. దిగడం అంతే ఏమిటి-అన్నీ తానే. తానుగా నాలుక్కాయితాల్లో రాసిన కథా సంగ్రహాన్ని-లేదా సంగ్రహ కథని-రచయితకి చూపించాడు. “మీరు కచ్చితంగా చెప్పండి మీ అభిప్రాయం. ఎలా వుంది కథ?” అని అడిగాడు.
అంత కచ్చితంగా చెప్పమన్నాడు కదా అని రచయిత నిర్మొహమాటంగా “అంత బాగులేదు. సువర్ణ సుందరి, పాతాళభైరవి, గుణసుందరి కథ లాంటివన్నీ గుర్తొచ్చాయి. కథ కలగాపులగంగా వుంది” అని చెప్పేసేసరికి, నిర్మాణ నేత్రం అయిన నిర్మాత కళ్లు ఎర్రబడ్డాయి. ఆ ఎర్రకళ్లతో రచయితని చూసేసరికి, రచయిత కళ్లు. హరిణ నేత్రాలయిపోయి, శరీరం చలికి వణికినట్టు వణికిపోయింది.
“నేను వేరే రచయిత చేత స్క్రిప్టు రాయిస్తాను. మీరొద్దు” అని నిర్మోహామాటంగా అతని మొహం మీద చెప్పి, కథాసార పత్రాల్ని ఊడలాక్కునాడు.
తనే రాయగలడు. తన ఉద్దేశాలు ఇంకొకడికి నూరిపోసి రాయించడంకంటే, తానే రాసుకోడం సులభం కదా! తనే పాటలు, మాటలూ, అంతకు ముందు సినిమాల్లో ఒక్కో పాటా రాసిన తను అన్ని పాటలూ అవలీలగా రాసేయగలడు. రాశాడు. సంగీత దర్శకుడిని పిలిపించాడు. “ఈ పాటలకి వరసలు కట్టు. నవరసంగా వుండాలి. కాచీగానూ, క్లాసికల్ గానూ వుండాలి. ఇట్టు చెయ్యి” అంటూ పాటల కాయితాలు ఇచ్చాడు. సం.ద.ట్యూన్లు కట్టడం మొదలు పెట్టి హార్మొనీ మెట్లతో మేడమెట్లు కట్టినట్టు కడుతున్నాడు. దర్శక నిర్మాతకి నచ్చడం లేదు. పక్కనే కూచుని హార్మోనీ వాయించడం చూస్తున్నాడు గనక, తనే అందులోనూ జొరబడి పయి వేళ్లు కదిపేయాలని ఉబలాట పడిపోతున్నాడు గాని, ఆ పని చెయ్యలేదు. అతను చేసిన వరసలు బాగులేవు.
రెండు రోజుల మ్యూజిక్ సిట్టింగ్స్ తర్వాత, దర్శక నిర్మాత కచ్చితంగా చెప్పేశాడు ట్యూన్‌లు ఎందుకు బాగులేవో “చూడూ! నువ్వు హార్మోనీ వాయిస్తున్నావు గదా, నల్ల మెట్లూ తెల్లమెట్లూ రెండూ ఎందుకు వాయిస్తావు? దేన్నో ఒక దాన్ని నమ్ముకో, నల్లవైనా వాయించు, తెల్లవయినా వాయించు. ఇవీ అవీ కలిపి వాయిస్తే నీకు మంచి ట్యూన్ ఎలా వొస్తుంది?” అన్నాడు.
దాంతో సంగీత దర్శకుడు, తబలిస్టూ పకపకా వస్తున్న నవ్వుకి ఆనకట్ట కట్టడానికి ప్రయత్నిస్తూ దర్శక నిర్మాత గారు “హ్యూమరథం” స్పీడుకి బ్రేక్ వెయ్యాలని చూసి లాభం లేదని గొల్లుమని నవ్వేశారు. తెల్లవీ, నల్లవి కలిపి వాయిస్తేనే ట్యూన్ అవుతుందని ఆయనకి చెప్పాలా-కూడదా? అది అజ్ఞానమా, అమాయకత్వమా?
నవ్వుతున్న సంగీత దర్శకుడికి, తన మాటల్లో నవ్వు రావడానికి కారణం ఏమిటని దర్శక నిర్మాత వెర్రిమొహం వేసి చూడసాగాడు. నవ్వు ఆపుకుని, సంగీత దర్శకుడు లాభం లేదని, హార్మొనీ మెట్ల గురించి, సరిగమల గురించీ రెండు మాటలు చెప్పి రెండు పాటలు కంపోజ్ చేసి రెండు పూటల్లో వినిపిస్తానని మాట ఇచ్చాడు. ఆ సంగీత దర్శకుడు అశ్వత్థామ. తెల్లమెట్లు నల్లమెట్లు కలిపితేనే మెట్టు వస్తుందని తెలియని మహా పండితుడి దగ్గర పనిచేస్తున్నందుకు సిగ్గు పడిపోయిన అశ్వత్థామ! “నేను మీ పాట రచనలో వేలు పెట్టను. మీరు హార్మొని మీద వేలు పెట్టకండి” అని సీరియస్‌గా చెప్పి పాటలు రికార్డు చేశాడు.
రికార్డింగులో కూడా ద.ని (దర్శకనిర్మాత) “పదనిమగ” అంటారేం? వరసగా సరిగమ పదని అని వేస్తేనే గదా వరస బావుంటుంది!” అని స.ద(సహాయ దర్శకుడు) దగ్గర మళ్లీ గొణిగాడే గాని, గట్టిగా నొరెత్తలేదు.
 
దిక్కు తోచలేదు…
ఆ సినిమా షూటింగుకే, ఆ ద.ని. గారు స్టూడియోలో సెట్టు వేస్తున్నారు. వెయ్యడం అయిపోయింది. బాక్‌గ్రౌండ్ పెయింటింగ్స్ చేస్తున్నారు. ద.ని వచ్చాడు చూడ్డానికి. సెట్టులో ఒకవేపు ‘గోడ’కి సూర్యోదయం ఎఫెక్ట్‌తో సంధ్య వర్ణం వేశారు. సూర్యోదయ సమయంలో అక్కడ దృశ్యం జరుగుతుంది గనక. ద.ని అటూ ఇటూ చూసి, ఉగ్రనేత్రుడయ్యాడు. ప్రొడక్షన్ మేనేజర్నీ సహాయ దర్శకుల్నీ దగ్గరికి పిలిచి- “తూర్పు ఏ పక్క?” అని అడిగాడు. అందరూ చూపించారు. సూర్యోదయ వర్ణం వున్న గోడని చూపించి, “ఇది ఏ పక్క?” అని అడిగాడు. “ఉత్తరం అన్నారంతా కోరస్‌లో.
“మరి, సూర్యోదయం ఉత్తర దిక్కుకి పెయింట్ చేస్తే మీరంతా ఏం చేస్తున్నారయ్యా?” అని ఉరిమాడు- ద.ని. సినిమా సెట్లో ఏ పక్క సూర్యోదయం వుంటే అదే తూర్పు అవుతుందనీ, సెట్టులో అ తేడా తెలీదని తెలియని ద.ని. అజ్ఞానానికి నవ్వాలో, ఏడవాలో తెలీక మేనేజరూ సహయకులూ తెల్లమొహాలు వేసి, వాటిని వెర్రి మొహాలుగా మార్చుకుని ద.ని.ని పిచ్చివాడిని చూసీ చూడనట్టు చూశారు.
కట్ కే కష్టం…
షూటింగులో, నటీనటులకి ఎలా చెప్పాలో ఏం చెప్పాలో ద.ని,కి తెలీదు. స.ద (సహకార దర్శకుడు) చేత చెప్పించేవాడు. అనుమానాలు అడిగితే, నీళ్లు నమూల్తూనే, “రెడీ, టేక్” అనేవాడు ఆయనగారి అజ్ఞాన ప్రతిభని అర్థం చేసుకున్న “హేరో”గారు (పెద్ద హీరోయే) “ఎందుకొచ్చిన గొడవ! ఏదో చెప్పింది విని, చేసేసుకుని పోదాం. కొన్ని డబ్బు కోసం చేసే సినిమాలుంటాయి” అని నచ్చజెప్పుకుని, తన పనేదో తాను చేసుకుపోయాడు.
ఏ షాటుకి ట్రాలీ వెయ్యాలో, ఎక్కడి నుంచి ఎక్కడికి వెయ్యాలో, ఏ షాటుకి ఏ లెన్స్ వెయ్యాలో ద.ని,కి తెలియదని, చాయాగ్రాహాకుడికి (అన్నయ్య) తెలిసిపోయి, తానే అన్నీ చూసుకున్నాడు. షాట్ అయ్యాక, ఎక్కడ కట్ చెప్పాలో తెలీక ద.ని. దిక్కులు చూస్తూంటే స.ద. మెల్లిగా ‘కట్ చెప్పండి సార్’ అని ప్రాంప్టింగ్ ఇచ్చేవాడు. “స్టార్ట్” చెప్పడానికి, అనుమానం వుండేది కాదాయనకి. కట్ చెప్పడమే సమస్య.
 
సగానికి పైగా కలరు…
అంతకుముందు సినిమాలకి తాను నిర్మాత మాత్రమే. అంచేత షూటింగులకి ఎక్కువగా వచ్చేవాడు కాదు. వస్తే అదీ అదీ అంటారని. షాట్స్ రాసే కంటిన్యుటీ పుస్తకంలో కొత్త ‘కాలం’ ఒకటి ప్రవేశ పెట్టాడు. “రీజన్ ఫర్ రీటేక్” అని. షాట్సు మళ్లీ తీస్తే ఎందుకు తీశారో ఆయన ఆఫీసులో కూచుని చూసేవాడు. “రీజన్ ఫర్ రీ టేక్”లో హీరో డైలాగు మరిచిపోయాడనో, ట్రాలీ సరిగా వెళ్లలేదనో వుంటే, “హీరో ఎందుకు డైలాగు మరిచిపోయాడు? మీరు సీను ఇవ్వలేదా? అతను కంఠతా ఎందుకు పెట్టలేదు? ఆ బాధ్యత మీదే కదా!” అని అరిచేవాడు.
ఈ సినిమాకి తానే రెండూ దర్శకుడు, (నిర్మాత) గనక, “రీజన్ ఫర్ రీటేక్” కాలమ్ తీయించేశాడు. ఎంచేతంటే తన తప్పులే ఎక్కువుంటాయి గనక; ఆ విషయం తనకి క్షుణ్ణంగా తెలుసు గనక!
ఎలాగోలా, తప్పటడగులు వేస్తూ దారి తప్పుతూ మళ్ళీ తెలుసుకుంటూ-సినిమా పూర్తయింది. “బ్లాక్ అండ్ వైట్” సిన్మాయే అయినా, నావల్టీ అని కొంత కలర్‌లో తీయించాడు ద.ని. పబ్లిసిటీలో చిత్రం పేరు కింద “సగానికి పైగా కలరు” అంటూ రాయించి వేయించాడు. కొన్ని పాటలు, కొన్ని దృశ్యాలు మాత్రమే రంగుల్లో వున్నాయి. సినిమా విడుదలైంది. ప్రొజెక్టర్లలో సజావుగానే నడిచింది గాని, థియేటర్లలో నడవలేదు.
ద.ని.సినిమా పేరు కింద బాడిన “సగానికి పైగా కలరు” అన్నదాన్ని వ్యాఖ్యాతలు ఇంకోరకంగా వాడుకున్నారు. “థియేటర్లో ప్రేక్షకులు సగానికి పైగా కలరు” అని! ఆ విధంగా హ్రస్వాక్షుడైన ఆ నిర్మాత-తన అజ్ఞానాహంకారాల వల్ల నష్టపోయాడని సారాంశం!
రియల్ షూటింగ్..
దర్శక నిర్మాత శ్రీధర్ (నాగేశ్వరరావు, సరోజా దేవి నటించిన ‘పెళ్లి కానుక’ ఇత్యాది తీసినవారు)మూడు భాషల్లో ఒక చిత్రం తీశారు. తెలుగు, తమిళం, కన్నడం. ఆ సినిమా బెంగుళూర్లో కొంత షూటింగు జరిగింది. ఒక షాటు తర్వాత ఒక షాటు చొప్పున మూడు భాషల్ని ఒకే సారి తీశారు. ఆయా భాషల నటులతో, తెలుగులో నేను, (తక్కిన రెండు భాషల్లో నా వేషం వేసినవారు గుర్తు లేదు).
మధ్యాహ్నాం వరకూ ఒక దృశ్యం షూట్ చేసి, మధ్యాహ్నం  తర్వాత ఒక ఇంటిముందున్న లాన్లో చెయ్యాలి. వెతికారు. ఒక చోట ఒక ఇల్లు కనిపించింది. ఇల్లు అన్నమాట ఆ ఇంటికి చిన్నది.”పెద్ద బంగళా” అనాలి. దానిముందు ఆకు పచ్చ దట్టమైన తివాసీ పరిచినట్టు – పెద్ద అందమైన లాన్. అది దర్శక నిర్మాతనీ తక్కిన వారినీ ఆకర్షించింది. “అడుగుదాం. ఇస్తే ఇస్తారు లేకపోతే ఇంకోటి అడగొచ్చు” అనుకున్నారు, అడిగారు.
ఆ బంగాళాధిపతి బంగళాదేశీయుడు కాదు గాని, ఉత్తర రాష్ట్రీయుడు. మిలిటరీలో పెద్ద ఉద్యోగం చేసి రిటైరయిన వాట్ట. “ఓ గంట సేపు షూటింగ్ చేసుకుంటాం” అంటే సరే అన్నాడు. “ఆ లాన్ లాగే అతని హృదయంకూడా విశాలమే” అని అభినందించుకుని, అతనికి అభినందనాలు తెలిపారు. “సరే నేను బయటికి వెళ్తున్నాను. గేటు తెరిచే వుంటుంది. నేను తిరిగొచ్చే వరకూ వుండండి.” అని చెప్పి తాళం వేసిన బంగాళాని వప్పజెప్పి ఆ వాచ్‌మన్‌ని కూడా తనతో తీసుకుని కార్లో వెళ్లిపోయాడు ఓనరు.
లాన్ మధ్యలో దాదాపు రెండు గంటల పాటు షూటింగ్ జరిగింది. కెమెరాని అటూ ఇటూ తిప్పడం, లైట్లు పెట్టడం, మూడు భాషల నటులూ అటూ ఇటూ నడవడంతో ఆ పచ్చిక తివాసీ బాగా నలిగి పోయింది. కొంత భాగం చిరిగిపోయింది కూడా! ఎంత జాగ్రత్తగా వున్నా తప్పదు మరి!
షూటింగ్ ఇంకో రెండు షాట్సుందనగా రంమ్‌యని కార్లో వచ్చి దిగాడా కమాండర్. దిగినవాడు చూశాడు. తివాసీ ధ్వంసమైపోయి వుంది! ఇంగ్లీషు, హిందీ భాషల్లో తిట్టడం మొదలు పెట్టాడు. ప్రొడక్షన్ వాళ్లు ఏదో సర్దిచెప్పి, ‘మళ్లీ అందంగా తీర్చి దిద్దుతాం’ అని అంటున్నాకూడా వినిపించుకోకుండా లోపలికి వెళ్లి పెద్ద తుపాకీతో వచ్చి అందరికీ గురిపెట్టి వేమూరి గగ్గయ్య క్రోధస్ధాయిలో పద్యం చదివినట్టు – గద్యం చెప్పి, యుద్ధంలో శత్రువుల మీదికి ఉరికినట్టు ఉరికాడు.
అంతే! తుపాకీ చప్పుడుకి పిట్టలు ఎగిరి పోయినట్టు ఎక్కడున్న వాళ్లు అక్కడుండకుండా, ఎలా వున్నవాళ్లు అలా పరుగెత్తారు! రోడ్డు మీదకి పరుగెత్తిన వాళ్లు ఆ పక్క ఈ పక్కా పిక్కబలం చూపించారు. పంచె ఊడిపోతున్నా లెక్క చెయ్యకుండా, నేనో చెట్టు పక్కకి పరుగెత్తాను. ఉన్నవాళ్లలో నాకు తెలిసినవాడు నాగేష్. ముందు ధైర్యవంతుడిలాగా నిదానంగా నడిచినా, తర్వాత ఓ కారు వెనక నక్కాడు. కెమెరా భుజాన వేసుకుని కెమెరా వాళ్లూ, లైట్ల వాళ్లూ దొరికిన చోటుని అందుకున్నారు. ఆ కమాండరు, తుపాకీ పెట్టి కాల్చకపోవచ్చుగాని, అతని వాగ్ధాటీ తుపాకీ గురీ అలా కనిపించాయి. గేటుదాకా వచ్చి, మరింత తీవ్రస్థాయిలో “ప్రశంసించి” వెనుదిరిగి నిష్క్రమించాడు.
తుపాకీ తుపాను చల్లరినట్టయింది. పిట్టలన్నీ మెల్లిగా మెల్లిగా గూడు చేరుకున్నట్టు బిక్కు బిక్కుమని ఓ చోట చేరుకుని – ఒకటే నవ్వు, భయం పారిపోయింది గనక, గుండె చేత్తో పట్టుకుని ‘బ్రతుకుజీవుడా’ అని మరీ నవ్వు! “రియల్ షూటింగ్” అన్నాడు నాగేష్.
సినీతి ” సినీ షూటింగులకి అందమైన లాన్స్ ఇవ్వరాదు, అడగనూ రాదు!
లాభం గూబల్లోకి..
ఒక సినిమా షూటింగు ఆచంట దగ్గరున్న ఒక గ్రామంలో ఆ సినిమా పేరు… గుర్తు రావడంలేదు గాని, దర్శకుడు విజయబాబు. అంతకుముందు “వధూవరులు” అని ఓ చిత్రం డైరక్టు చేశాడు. ఆ సినిమాలోని ఒక దృశ్యం పెళ్లి చూపులు. ఒక అబ్బాయి పెళ్లి చూపులకి వస్తాడన్నమాట.
అది బ్లాక్ అండ్ వైట్ సినిమా. బాగా లోబడ్జెట్ వేసుకున్న సినిమా. అంచేత, రెండో టేకూ, మూడో టేకూ అని వుండవు. క్షుణ్ణంగా రిహార్సలు చేసి, ఫస్టు టేకు ఓకే చెయ్యవలసిందే. పెళ్లికొడుకు వేసిన అబ్బాయి లోకల్ టాలెంట్. చాలా కొత్తవాడు. కెమెరా అన్నా, దర్శకుడన్నా, పక్క నటులన్నా అమిత భయం గలవాడు. దృశ్యంలో, పెళ్లికూతురు కాఫీ అతనికి అందిస్తూ కావాలని అతని మీద ఒలకబోస్తుంది. అతను పాంటు తుడుచుకుంటూ “అపశకునం, ఈ పెళ్లి నాకొద్దు” లాంటి డైలాగులు చెప్పాలి.
బిక్కు బిక్కు మంటూ రిహార్సల్సు చేశాడు. “భయపడొద్దు నానా! టేక్!… నెగెటివ్ చాలా ఖరీదు.. జాగ్రత్త.. అమ్మాయి కాఫీ పొయ్యగానే లేచి డైలాగ్ చెప్పు” అన్నడు దర్శకుడు. తల ఊపాడు పెళ్లికొడుకు, ఫెడీమంది క్లాప్ బోర్డు. అబ్బాయి ఆ దెబ్బకే అదిరిపడ్డాడు. అమ్మాయి వచ్చి కాఫీ ఇవ్వబోయి ఒలకబోసింది. అబ్బాయి లేచి డైలాగు చెప్పబోయి, “తత్తత్తత్తత్త నేనేన్నే…” అన్నాడు. అతని తత్తరపాటుకి షూటింగు చూస్తున్నవాళ్లు ఫక్కుమని నవ్వారు.
“వన్స్‌మోర్” అన్నాడు చాయాగ్రాహకుడు. “ఎందుకూ? ఓ.కే. ఈ టెక్ వోకే చేదాం” అన్నాడు డైరెక్టరు. “అదెలాగ?” అని అడిగాడు సహకార దర్శకుడు “ఏముంది? సింపుల్… ఈ కారెక్టర్‌కి ఇక్కడి నుంచి నత్తి పెడదాం” అన్నాడు దర్శకుడు.
“అదెలాసార్! నత్తిపెడితే, షాట్‌పొడుగు ఇంకా ఎక్కువై నెగెటివ్ ఖర్చుకదా?” అన్నాడు చాయాగ్రాహకుడు. దర్శకుడు టోపీ తీసి తల గోక్కున్నాడు. “డబ్బింగులో ఏదో చేదాంలేండి.. ఇది ఓకే. రెండో టేకు లేదు. మరిన్ని తత్తత్తలూ మెమ్మేమ్మేలూ వేస్తాడు” అన్నాడు దర్శకుడు వేరేషాటుకి ముందంజు వేస్తూ.
ముందడుగు…
రామానాయుడిగారి చాలా సినిమాల్లో నేను వేశాను గాని. ఏనాడూ “నా కెంత ఇస్తారు? ఏమిస్తారు?” అని అడిగే అలవాటు లేదు నాకు. ఆయనిచ్చింది పుచ్చుకోడమే. ఎప్పుడిస్తే అప్పుడు పుచ్చుకోడమే. “ముందడుగు” సినిమాలో నేనున్నాను. డేట్స్ చెప్పారు. నాయుడుగారు ఆఫీసులో వున్న సమయం కనుక్కుని, గబగబా వెళ్లి ‘నమస్కారం’ అని “డేట్స్ ఇచ్చారు థాంక్స్ అన్నాను.
“దాందేముంది? మన సినిమాల్లో ఉండడం మామూలేగదా” అన్నారు రామానాయుడు. “మామూలే అనుకోండి. మరి అడ్వాన్స్ ఇస్తారా?’ అన్నాను. ఆయన కళ్లు చిట్లింది. అదోలా చూసి, “ఏమిటయా ఎప్పుడూలేంది అడ్వాన్సు అడుగుతున్నావు?” అన్నారు. “మీరే అన్నారు కదా సార్ “ముందడుగు” అని…” అన్నాను సినిమా టైటిల్‌ని బట్టి.
“బలే వాడివయ్యా… అందుకా ముందు అడుగుతున్నావు…” అని నాయుడుగారూ నవ్వేశారు.
బన్సురీ చురాయీ…
కళ్యాణం రఘురామయ్య ‘ఈలపాట’ రఘురామయ్యగా ప్రసిద్ధుడు. కుడిచేతి చూపుడు వేలుని మడిచి, నోట్లోని నాలికని ముడిచి, వేలు పెట్టి ఈల పుట్టించి సంగీతమో పాటో ఆలపించే వారు. అదొక టెక్నిక్. ఆ టెక్నిక్‌లో ఆయన గట్టివాడు. అదలా వుండగా, స్టేజి మీద నటుడు. పాట మాట ఎలా వున్నా పద్యం చదవడంలో పేరు గాంచినవాడు. గుక్క పట్టి రాగాన్ని తిప్పి తిప్పి స్థాయి మార్చి నిలపడంలో అఖండ కంఠుడు. పద్యం కంటే రాగానికి ప్రాముఖ్యత ఇవ్వకపోతే ప్రేక్షకులు ఊరుకునేవారు కాదు. ఎంతసేపు రాగం తీస్తే అంత సేపూ చప్పట్లే.
సినిమాల్లో మొట్ట మొదటి కృష్ణ పాత్రధారి రఘురామయ్యే, పోతిన శ్రీనివాసరావు తీసిన ‘పృథ్వీ పుత్ర’ (1934)లో కృష్ణుడు. మరికొన్ని చిత్రాల్లో నారదుడు. కృష్ణ, నారద పాత్రలు ఆరోజుల్లో ఆయనే ఎక్కువగా నటించారు. జానపద చిత్రం ‘గొల్లభామ’లో హీరో, ఒకే ఒక్క సాంఘిక చిత్రం ‘పంతులమ్మ’లో నటించినట్టు జ్ఞాపకం. సినిమాల్లో నటిస్తున్నా నాటకాలు వదల్లేదు. అయితే నాటకంలో ఏ పాత్ర ధరించినా సరే. నాటకాంతంలో రఘురామయ్య చేత ప్రేక్షకులు గోలా గగ్గోలూ పెట్టి ఈలపాట పాడించుకునేవారు.
నాటకం ప్రేక్షకులకి అదో అలవాటు వుండేది. బందా కనకలింగేశ్వరరావు కృష్ణుడు పాత్ర వేసిన చివర్లో ‘గుత్తి వంకాయ కూర’ పాడించుకునేవారు. ప్రైవేట్ రికార్డు ద్వారా ఆ పాట పాప్యులరు, ఘంటసాల వేసినప్పుడు కూడా చివర్లో జగమేమాయో, కుడి ఎడమైతేనో పాడి తీరవలసిందే. రఘురామయ్యకీ ప్రేక్షకులకీ వున్న సంబంధం ఈ ఈలపాట సంబంధం.
ఒక సినిమాలో (పేరు గుర్తు రావడం లేదు) కృష్ణుడు. సినిమా ‘ది యెండ్’ తర్వాత ప్రేక్షకులు ఈలపాట అడగలేరు గదా. ఒక ఈలపాట లేకపోతే, ప్రేక్షకులు నిరుత్సాహ పడిపోతారని, దర్శక నిర్మాతలు తీవ్రంగా ఆలోచించి, ఓ చమత్కారం చేశారు. ఆ సినిమాలో కృష్ణుడు చీటికీ మాటికీ మురళి వాయిస్తున్నాడని, సత్యభామ ఓ ఘట్టంలో ఆ ‘ప్లూట్’ దాచేస్తుంది. కృష్ణుడు వెతుక్కుంటాడు – కనిపించలేదు. లాభంలేదని, రఘురామయ్య అవతరం ఎత్తి, నోట్లో వేలు పెట్టుకుని కాస్సేపు ఈలపాట పాడతాడు శ్రీకృష్ణుడు. ఏర్పాటు బావుంది కదా ఉభయతారకంగా!

నీకు నేను.., నాకు నువ్వు రికమెండేషన్…
 
జూనియర్ భానుమతి అనీ – హాస్యపాత్రధారిణి. ఒక షూటింగ్‌లో రమణారెడ్డి తక్కిన వాళ్లు ఉన్నారు. భానుమతి కూడ ఉంది. మధ్యాన్నం భోజనాలారగించాక అంత తీరిగ్గా కూచుని ఉండగా – సదరు భానుమతి రెడ్దిగారిని ఓ మాట అడిగింది. “సర్… మీరు భరణీ వాళ్ళ సినిమాలో బుక్కయినారట మీ పక్కనో వేషం వుందిట – దానికి నా పేరు చెప్పరా?” అని అడిగింది. రమణారెడ్డి ‘ఆఁ’ అని అటూ ఇటూ చూశారు ప్రశ్నార్థకమూ ప్లస్ ఆశ్చర్యార్థకమూ మిళాయించి. ఏం చెబుతారో అని భానుమతి కూడా ఆత్రుతగా చూసింది.
“అవును – భరణీ వారు కొత్త సినిమా మొదలెడుతున్నారని తెలుసులే. కానీ నాకింతవరకూ ఏ కబురూ లేదు.  ఉన్నానని నువ్వు చెబుతున్నావు గనుక. ఓ పని చెయ్యి. నువ్వు ఓపిక చేసుకుని భరణీకి వెళ్ళి – నాకు ఆ వేషం రికమెండ్ చేసి, ఇమ్మని పట్టు పట్టు. నన్ను వాళ్ళు బుక్‌చెయ్యగానే – నా పక్కన వేషం వుందా అని అడిగి, అప్పుడు తప్పకుండా నిన్ను రికమెండ్ చేస్తాను” అన్నారు రమణారెడ్డి – తాను చిరునవ్వు అయినా నవ్వకుండా  పక్కన వున్న నాలాంటివాళ్ళను గొల్లున నవ్విస్తూ.
ఒకసారి రేలంగి గారు చెప్పారు:
“సి.పుల్లయ్య గారి డైరక్షన్‌లో యాక్ట్ చేస్తున్నాను. డైలాగు ఇంకోలా మార్చి చెప్తే బాగుంటుందేమో అనిపించింది. కానీ పుల్లయ్య గారంటే – పుల్లయ్యా ఆ పులితో చెప్పడమా! పైగా ఆయన దగ్గర నేను కుర్రాడిలా వుంటూ అన్ని పన్లూ చేసేవాణ్ణి ఏదో ఆయన దయవలనే నాకు మంచి వేషాలు వచ్చాయి! ఐనా తెగించి “సర్-ఇది ఇలా చెప్తే బాగుంటుందేమో సర్, బాగా నవ్వొస్తుంది” అన్నాను వినయంగా.
“మళ్ళీ చెయ్యి” అన్నారు పుల్లయ్యగారు. ఆయన గొల్లుమని నవ్వారు. కడుపు పట్టుకుని విపరీతంగా నవ్వారు. దగ్గు వస్తున్నా విపరీతంగా నవ్వుతూనే వున్నారు. ఆయన నవ్వు చూసి నేను మురిసిపోతున్నాను. ఆనందించేస్తున్నాను….” నా కామెడీ అయిడియ అంత గొప్పదన్నమాట” అని ఊహించుకుంటూ – ఆనందమే ఆనందం.
రెండు నిమిషాల తర్వాత ఆయన టక్కున నవ్వు ఆపి నా వేపు చూశారు. “బావుంది రేలంగీ… బావుంది… కానీ ఇప్పుడొద్దు. ఇంకో పిక్చర్‌లో పెట్టుకుందాం” అన్నారు సీరియస్‌గా అంతే! ఆయన చమత్కారానికి నవ్వాల, ఏడవాలా? ఏం చేయ్యాలో తెలీక వెర్రివెధవ మొహం వేసుకుని బయటికి వెళ్లిపోయాను.”
తెల్లవైనా నమ్ముకో..
లేదా నల్లవైనా నమ్ముకో..
 
వేలాది లక్షలాది కళ్లు-తెరమీద చూసే సినిమాకి మాత్రం రెండే కళ్లు. ఆ రెండు కళ్లూ “నిర్మాతా,దర్శకుడూనూ” అంటుంది సినిమా పరిశ్రమ. ఈ రెండుకళ్లూ సినిమా నిర్మాణాన్ని చత్వారం కళ్లతో కాకుండా, స్వచ్చమైన చూపుతో చూడాలి. అంత బాగా సుస్పష్టంగా ఈ కళ్లు చూడగలిగితేనే, తెరమీది బొమ్మని కూడ ప్రేక్షక నేత్రాలు అంత తేరిపార చూడగలుగుతాయి.
అయితే ఈ రెండు కళ్లూ అన్నింటినీ “సమాన దృష్టి”తో చూడగలగాలి. చూడాలి. అందుకు బాగా అనుభవం ఉండాలి. ఏ కంటికీ హ్రస్వదృష్టి వుండకూడదు. రెండు కళ్ళకీ దూరదృష్టి. దీర్ఘదృష్టీ కొండొకచో దివ్యదృష్టి కూడా వుండాలి. ఓ కంటికి హాస్వదృష్టి ఉంటే మాత్రం హాస్యమే.
అలాంటి కన్ను గల ఒక నిర్మాత (నేను ఆ కంపెనీలో పనిచేశాను గనక, అనుభవం సంపాయించాను గనక – ఆ హాస్వాక్షుని పేరు చెప్పడం బాగుండదు) ఆయన రెండు సినిమాలకు నిర్మాతగా వ్యవహరించే సరికి సర్వం విషాదమై పోయింది. కొంప మునిగిపోతోంది, ఇక లాభం లేదని మూడో సినిమాకి తానే “దర్శకుడూ, నిర్మాతా” అని ప్రకటించేసుకుని రంగంలోనికి దూకాడు.
నిర్మాతగా రెండు సాంఘికాలయినాయి గనక, స్వీయ దర్శకత్వంలో జానపదం తియ్యాలని సంకల్పించి కథా చర్చలకి దిగాడు. దిగడం అంతే ఏమిటి-అన్నీ తానే. తానుగా నాలుక్కాయితాల్లో రాసిన కథా సంగ్రహాన్ని-లేదా సంగ్రహ కథని-రచయితకి చూపించాడు. “మీరు కచ్చితంగా చెప్పండి మీ అభిప్రాయం. ఎలా వుంది కథ?” అని అడిగాడు.
అంత కచ్చితంగా చెప్పమన్నాడు కదా అని రచయిత నిర్మొహమాటంగా “అంత బాగులేదు. సువర్ణ సుందరి, పాతాళభైరవి, గుణసుందరి కథ లాంటివన్నీ గుర్తొచ్చాయి. కథ కలగాపులగంగా వుంది” అని చెప్పేసేసరికి, నిర్మాణ నేత్రం అయిన నిర్మాత కళ్లు ఎర్రబడ్డాయి. ఆ ఎర్రకళ్లతో రచయితని చూసేసరికి, రచయిత కళ్లు. హరిణ నేత్రాలయిపోయి, శరీరం చలికి వణికినట్టు వణికిపోయింది.
“నేను వేరే రచయిత చేత స్క్రిప్టు రాయిస్తాను. మీరొద్దు” అని నిర్మోహామాటంగా అతని మొహం మీద చెప్పి, కథాసార పత్రాల్ని ఊడలాక్కునాడు.
తనే రాయగలడు. తన ఉద్దేశాలు ఇంకొకడికి నూరిపోసి రాయించడంకంటే, తానే రాసుకోడం సులభం కదా! తనే పాటలు, మాటలూ, అంతకు ముందు సినిమాల్లో ఒక్కో పాటా రాసిన తను అన్ని పాటలూ అవలీలగా రాసేయగలడు. రాశాడు. సంగీత దర్శకుడిని పిలిపించాడు. “ఈ పాటలకి వరసలు కట్టు. నవరసంగా వుండాలి. కాచీగానూ, క్లాసికల్ గానూ వుండాలి. ఇట్టు చెయ్యి” అంటూ పాటల కాయితాలు ఇచ్చాడు. సం.ద.ట్యూన్లు కట్టడం మొదలు పెట్టి హార్మొనీ మెట్లతో మేడమెట్లు కట్టినట్టు కడుతున్నాడు. దర్శక నిర్మాతకి నచ్చడం లేదు. పక్కనే కూచుని హార్మోనీ వాయించడం చూస్తున్నాడు గనక, తనే అందులోనూ జొరబడి పయి వేళ్లు కదిపేయాలని ఉబలాట పడిపోతున్నాడు గాని, ఆ పని చెయ్యలేదు. అతను చేసిన వరసలు బాగులేవు.
రెండు రోజుల మ్యూజిక్ సిట్టింగ్స్ తర్వాత, దర్శక నిర్మాత కచ్చితంగా చెప్పేశాడు ట్యూన్‌లు ఎందుకు బాగులేవో “చూడూ! నువ్వు హార్మోనీ వాయిస్తున్నావు గదా, నల్ల మెట్లూ తెల్లమెట్లూ రెండూ ఎందుకు వాయిస్తావు? దేన్నో ఒక దాన్ని నమ్ముకో, నల్లవైనా వాయించు, తెల్లవయినా వాయించు. ఇవీ అవీ కలిపి వాయిస్తే నీకు మంచి ట్యూన్ ఎలా వొస్తుంది?” అన్నాడు.
దాంతో సంగీత దర్శకుడు, తబలిస్టూ పకపకా వస్తున్న నవ్వుకి ఆనకట్ట కట్టడానికి ప్రయత్నిస్తూ దర్శక నిర్మాత గారు “హ్యూమరథం” స్పీడుకి బ్రేక్ వెయ్యాలని చూసి లాభం లేదని గొల్లుమని నవ్వేశారు. తెల్లవీ, నల్లవి కలిపి వాయిస్తేనే ట్యూన్ అవుతుందని ఆయనకి చెప్పాలా-కూడదా? అది అజ్ఞానమా, అమాయకత్వమా?
నవ్వుతున్న సంగీత దర్శకుడికి, తన మాటల్లో నవ్వు రావడానికి కారణం ఏమిటని దర్శక నిర్మాత వెర్రిమొహం వేసి చూడసాగాడు. నవ్వు ఆపుకుని, సంగీత దర్శకుడు లాభం లేదని, హార్మొనీ మెట్ల గురించి, సరిగమల గురించీ రెండు మాటలు చెప్పి రెండు పాటలు కంపోజ్ చేసి రెండు పూటల్లో వినిపిస్తానని మాట ఇచ్చాడు. ఆ సంగీత దర్శకుడు అశ్వత్థామ. తెల్లమెట్లు నల్లమెట్లు కలిపితేనే మెట్టు వస్తుందని తెలియని మహా పండితుడి దగ్గర పనిచేస్తున్నందుకు సిగ్గు పడిపోయిన అశ్వత్థామ! “నేను మీ పాట రచనలో వేలు పెట్టను. మీరు హార్మొని మీద వేలు పెట్టకండి” అని సీరియస్‌గా చెప్పి పాటలు రికార్డు చేశాడు.
రికార్డింగులో కూడా ద.ని (దర్శకనిర్మాత) “పదనిమగ” అంటారేం? వరసగా సరిగమ పదని అని వేస్తేనే గదా వరస బావుంటుంది!” అని స.ద(సహాయ దర్శకుడు) దగ్గర మళ్లీ గొణిగాడే గాని, గట్టిగా నొరెత్తలేదు.
 
దిక్కు తోచలేదు…
ఆ సినిమా షూటింగుకే, ఆ ద.ని. గారు స్టూడియోలో సెట్టు వేస్తున్నారు. వెయ్యడం అయిపోయింది. బాక్‌గ్రౌండ్ పెయింటింగ్స్ చేస్తున్నారు. ద.ని వచ్చాడు చూడ్డానికి. సెట్టులో ఒకవేపు ‘గోడ’కి సూర్యోదయం ఎఫెక్ట్‌తో సంధ్య వర్ణం వేశారు. సూర్యోదయ సమయంలో అక్కడ దృశ్యం జరుగుతుంది గనక. ద.ని అటూ ఇటూ చూసి, ఉగ్రనేత్రుడయ్యాడు. ప్రొడక్షన్ మేనేజర్నీ సహాయ దర్శకుల్నీ దగ్గరికి పిలిచి- “తూర్పు ఏ పక్క?” అని అడిగాడు. అందరూ చూపించారు. సూర్యోదయ వర్ణం వున్న గోడని చూపించి, “ఇది ఏ పక్క?” అని అడిగాడు. “ఉత్తరం అన్నారంతా కోరస్‌లో.
“మరి, సూర్యోదయం ఉత్తర దిక్కుకి పెయింట్ చేస్తే మీరంతా ఏం చేస్తున్నారయ్యా?” అని ఉరిమాడు- ద.ని. సినిమా సెట్లో ఏ పక్క సూర్యోదయం వుంటే అదే తూర్పు అవుతుందనీ, సెట్టులో అ తేడా తెలీదని తెలియని ద.ని. అజ్ఞానానికి నవ్వాలో, ఏడవాలో తెలీక మేనేజరూ సహయకులూ తెల్లమొహాలు వేసి, వాటిని వెర్రి మొహాలుగా మార్చుకుని ద.ని.ని పిచ్చివాడిని చూసీ చూడనట్టు చూశారు.
కట్ కే కష్టం…
షూటింగులో, నటీనటులకి ఎలా చెప్పాలో ఏం చెప్పాలో ద.ని,కి తెలీదు. స.ద (సహకార దర్శకుడు) చేత చెప్పించేవాడు. అనుమానాలు అడిగితే, నీళ్లు నమూల్తూనే, “రెడీ, టేక్” అనేవాడు ఆయనగారి అజ్ఞాన ప్రతిభని అర్థం చేసుకున్న “హేరో”గారు (పెద్ద హీరోయే) “ఎందుకొచ్చిన గొడవ! ఏదో చెప్పింది విని, చేసేసుకుని పోదాం. కొన్ని డబ్బు కోసం చేసే సినిమాలుంటాయి” అని నచ్చజెప్పుకుని, తన పనేదో తాను చేసుకుపోయాడు.
ఏ షాటుకి ట్రాలీ వెయ్యాలో, ఎక్కడి నుంచి ఎక్కడికి వెయ్యాలో, ఏ షాటుకి ఏ లెన్స్ వెయ్యాలో ద.ని,కి తెలియదని, చాయాగ్రాహాకుడికి (అన్నయ్య) తెలిసిపోయి, తానే అన్నీ చూసుకున్నాడు. షాట్ అయ్యాక, ఎక్కడ కట్ చెప్పాలో తెలీక ద.ని. దిక్కులు చూస్తూంటే స.ద. మెల్లిగా ‘కట్ చెప్పండి సార్’ అని ప్రాంప్టింగ్ ఇచ్చేవాడు. “స్టార్ట్” చెప్పడానికి, అనుమానం వుండేది కాదాయనకి. కట్ చెప్పడమే సమస్య.
 
సగానికి పైగా కలరు…
అంతకుముందు సినిమాలకి తాను నిర్మాత మాత్రమే. అంచేత షూటింగులకి ఎక్కువగా వచ్చేవాడు కాదు. వస్తే అదీ అదీ అంటారని. షాట్స్ రాసే కంటిన్యుటీ పుస్తకంలో కొత్త ‘కాలం’ ఒకటి ప్రవేశ పెట్టాడు. “రీజన్ ఫర్ రీటేక్” అని. షాట్సు మళ్లీ తీస్తే ఎందుకు తీశారో ఆయన ఆఫీసులో కూచుని చూసేవాడు. “రీజన్ ఫర్ రీ టేక్”లో హీరో డైలాగు మరిచిపోయాడనో, ట్రాలీ సరిగా వెళ్లలేదనో వుంటే, “హీరో ఎందుకు డైలాగు మరిచిపోయాడు? మీరు సీను ఇవ్వలేదా? అతను కంఠతా ఎందుకు పెట్టలేదు? ఆ బాధ్యత మీదే కదా!” అని అరిచేవాడు.
ఈ సినిమాకి తానే రెండూ దర్శకుడు, (నిర్మాత) గనక, “రీజన్ ఫర్ రీటేక్” కాలమ్ తీయించేశాడు. ఎంచేతంటే తన తప్పులే ఎక్కువుంటాయి గనక; ఆ విషయం తనకి క్షుణ్ణంగా తెలుసు గనక!
ఎలాగోలా, తప్పటడగులు వేస్తూ దారి తప్పుతూ మళ్ళీ తెలుసుకుంటూ-సినిమా పూర్తయింది. “బ్లాక్ అండ్ వైట్” సిన్మాయే అయినా, నావల్టీ అని కొంత కలర్‌లో తీయించాడు ద.ని. పబ్లిసిటీలో చిత్రం పేరు కింద “సగానికి పైగా కలరు” అంటూ రాయించి వేయించాడు. కొన్ని పాటలు, కొన్ని దృశ్యాలు మాత్రమే రంగుల్లో వున్నాయి. సినిమా విడుదలైంది. ప్రొజెక్టర్లలో సజావుగానే నడిచింది గాని, థియేటర్లలో నడవలేదు.
ద.ని.సినిమా పేరు కింద బాడిన “సగానికి పైగా కలరు” అన్నదాన్ని వ్యాఖ్యాతలు ఇంకోరకంగా వాడుకున్నారు. “థియేటర్లో ప్రేక్షకులు సగానికి పైగా కలరు” అని! ఆ విధంగా హ్రస్వాక్షుడైన ఆ నిర్మాత-తన అజ్ఞానాహంకారాల వల్ల నష్టపోయాడని సారాంశం!
రియల్ షూటింగ్..
దర్శక నిర్మాత శ్రీధర్ (నాగేశ్వరరావు, సరోజా దేవి నటించిన ‘పెళ్లి కానుక’ ఇత్యాది తీసినవారు)మూడు భాషల్లో ఒక చిత్రం తీశారు. తెలుగు, తమిళం, కన్నడం. ఆ సినిమా బెంగుళూర్లో కొంత షూటింగు జరిగింది. ఒక షాటు తర్వాత ఒక షాటు చొప్పున మూడు భాషల్ని ఒకే సారి తీశారు. ఆయా భాషల నటులతో, తెలుగులో నేను, (తక్కిన రెండు భాషల్లో నా వేషం వేసినవారు గుర్తు లేదు).
మధ్యాహ్నాం వరకూ ఒక దృశ్యం షూట్ చేసి, మధ్యాహ్నం  తర్వాత ఒక ఇంటిముందున్న లాన్లో చెయ్యాలి. వెతికారు. ఒక చోట ఒక ఇల్లు కనిపించింది. ఇల్లు అన్నమాట ఆ ఇంటికి చిన్నది.”పెద్ద బంగళా” అనాలి. దానిముందు ఆకు పచ్చ దట్టమైన తివాసీ పరిచినట్టు – పెద్ద అందమైన లాన్. అది దర్శక నిర్మాతనీ తక్కిన వారినీ ఆకర్షించింది. “అడుగుదాం. ఇస్తే ఇస్తారు లేకపోతే ఇంకోటి అడగొచ్చు” అనుకున్నారు, అడిగారు.
ఆ బంగాళాధిపతి బంగళాదేశీయుడు కాదు గాని, ఉత్తర రాష్ట్రీయుడు. మిలిటరీలో పెద్ద ఉద్యోగం చేసి రిటైరయిన వాట్ట. “ఓ గంట సేపు షూటింగ్ చేసుకుంటాం” అంటే సరే అన్నాడు. “ఆ లాన్ లాగే అతని హృదయంకూడా విశాలమే” అని అభినందించుకుని, అతనికి అభినందనాలు తెలిపారు. “సరే నేను బయటికి వెళ్తున్నాను. గేటు తెరిచే వుంటుంది. నేను తిరిగొచ్చే వరకూ వుండండి.” అని చెప్పి తాళం వేసిన బంగాళాని వప్పజెప్పి ఆ వాచ్‌మన్‌ని కూడా తనతో తీసుకుని కార్లో వెళ్లిపోయాడు ఓనరు.
లాన్ మధ్యలో దాదాపు రెండు గంటల పాటు షూటింగ్ జరిగింది. కెమెరాని అటూ ఇటూ తిప్పడం, లైట్లు పెట్టడం, మూడు భాషల నటులూ అటూ ఇటూ నడవడంతో ఆ పచ్చిక తివాసీ బాగా నలిగి పోయింది. కొంత భాగం చిరిగిపోయింది కూడా! ఎంత జాగ్రత్తగా వున్నా తప్పదు మరి!
షూటింగ్ ఇంకో రెండు షాట్సుందనగా రంమ్‌యని కార్లో వచ్చి దిగాడా కమాండర్. దిగినవాడు చూశాడు. తివాసీ ధ్వంసమైపోయి వుంది! ఇంగ్లీషు, హిందీ భాషల్లో తిట్టడం మొదలు పెట్టాడు. ప్రొడక్షన్ వాళ్లు ఏదో సర్దిచెప్పి, ‘మళ్లీ అందంగా తీర్చి దిద్దుతాం’ అని అంటున్నాకూడా వినిపించుకోకుండా లోపలికి వెళ్లి పెద్ద తుపాకీతో వచ్చి అందరికీ గురిపెట్టి వేమూరి గగ్గయ్య క్రోధస్ధాయిలో పద్యం చదివినట్టు – గద్యం చెప్పి, యుద్ధంలో శత్రువుల మీదికి ఉరికినట్టు ఉరికాడు.
అంతే! తుపాకీ చప్పుడుకి పిట్టలు ఎగిరి పోయినట్టు ఎక్కడున్న వాళ్లు అక్కడుండకుండా, ఎలా వున్నవాళ్లు అలా పరుగెత్తారు! రోడ్డు మీదకి పరుగెత్తిన వాళ్లు ఆ పక్క ఈ పక్కా పిక్కబలం చూపించారు. పంచె ఊడిపోతున్నా లెక్క చెయ్యకుండా, నేనో చెట్టు పక్కకి పరుగెత్తాను. ఉన్నవాళ్లలో నాకు తెలిసినవాడు నాగేష్. ముందు ధైర్యవంతుడిలాగా నిదానంగా నడిచినా, తర్వాత ఓ కారు వెనక నక్కాడు. కెమెరా భుజాన వేసుకుని కెమెరా వాళ్లూ, లైట్ల వాళ్లూ దొరికిన చోటుని అందుకున్నారు. ఆ కమాండరు, తుపాకీ పెట్టి కాల్చకపోవచ్చుగాని, అతని వాగ్ధాటీ తుపాకీ గురీ అలా కనిపించాయి. గేటుదాకా వచ్చి, మరింత తీవ్రస్థాయిలో “ప్రశంసించి” వెనుదిరిగి నిష్క్రమించాడు.
తుపాకీ తుపాను చల్లరినట్టయింది. పిట్టలన్నీ మెల్లిగా మెల్లిగా గూడు చేరుకున్నట్టు బిక్కు బిక్కుమని ఓ చోట చేరుకుని – ఒకటే నవ్వు, భయం పారిపోయింది గనక, గుండె చేత్తో పట్టుకుని ‘బ్రతుకుజీవుడా’ అని మరీ నవ్వు! “రియల్ షూటింగ్” అన్నాడు నాగేష్.
సినీతి ” సినీ షూటింగులకి అందమైన లాన్స్ ఇవ్వరాదు, అడగనూ రాదు!
లాభం గూబల్లోకి..
ఒక సినిమా షూటింగు ఆచంట దగ్గరున్న ఒక గ్రామంలో ఆ సినిమా పేరు… గుర్తు రావడంలేదు గాని, దర్శకుడు విజయబాబు. అంతకుముందు “వధూవరులు” అని ఓ చిత్రం డైరక్టు చేశాడు. ఆ సినిమాలోని ఒక దృశ్యం పెళ్లి చూపులు. ఒక అబ్బాయి పెళ్లి చూపులకి వస్తాడన్నమాట.
అది బ్లాక్ అండ్ వైట్ సినిమా. బాగా లోబడ్జెట్ వేసుకున్న సినిమా. అంచేత, రెండో టేకూ, మూడో టేకూ అని వుండవు. క్షుణ్ణంగా రిహార్సలు చేసి, ఫస్టు టేకు ఓకే చెయ్యవలసిందే. పెళ్లికొడుకు వేసిన అబ్బాయి లోకల్ టాలెంట్. చాలా కొత్తవాడు. కెమెరా అన్నా, దర్శకుడన్నా, పక్క నటులన్నా అమిత భయం గలవాడు. దృశ్యంలో, పెళ్లికూతురు కాఫీ అతనికి అందిస్తూ కావాలని అతని మీద ఒలకబోస్తుంది. అతను పాంటు తుడుచుకుంటూ “అపశకునం, ఈ పెళ్లి నాకొద్దు” లాంటి డైలాగులు చెప్పాలి.
బిక్కు బిక్కు మంటూ రిహార్సల్సు చేశాడు. “భయపడొద్దు నానా! టేక్!… నెగెటివ్ చాలా ఖరీదు.. జాగ్రత్త.. అమ్మాయి కాఫీ పొయ్యగానే లేచి డైలాగ్ చెప్పు” అన్నడు దర్శకుడు. తల ఊపాడు పెళ్లికొడుకు, ఫెడీమంది క్లాప్ బోర్డు. అబ్బాయి ఆ దెబ్బకే అదిరిపడ్డాడు. అమ్మాయి వచ్చి కాఫీ ఇవ్వబోయి ఒలకబోసింది. అబ్బాయి లేచి డైలాగు చెప్పబోయి, “తత్తత్తత్తత్త నేనేన్నే…” అన్నాడు. అతని తత్తరపాటుకి షూటింగు చూస్తున్నవాళ్లు ఫక్కుమని నవ్వారు.
“వన్స్‌మోర్” అన్నాడు చాయాగ్రాహకుడు. “ఎందుకూ? ఓ.కే. ఈ టెక్ వోకే చేదాం” అన్నాడు డైరెక్టరు. “అదెలాగ?” అని అడిగాడు సహకార దర్శకుడు “ఏముంది? సింపుల్… ఈ కారెక్టర్‌కి ఇక్కడి నుంచి నత్తి పెడదాం” అన్నాడు దర్శకుడు.
“అదెలాసార్! నత్తిపెడితే, షాట్‌పొడుగు ఇంకా ఎక్కువై నెగెటివ్ ఖర్చుకదా?” అన్నాడు చాయాగ్రాహకుడు. దర్శకుడు టోపీ తీసి తల గోక్కున్నాడు. “డబ్బింగులో ఏదో చేదాంలేండి.. ఇది ఓకే. రెండో టేకు లేదు. మరిన్ని తత్తత్తలూ మెమ్మేమ్మేలూ వేస్తాడు” అన్నాడు దర్శకుడు వేరేషాటుకి ముందంజు వేస్తూ.
ముందడుగు…
రామానాయుడిగారి చాలా సినిమాల్లో నేను వేశాను గాని. ఏనాడూ “నా కెంత ఇస్తారు? ఏమిస్తారు?” అని అడిగే అలవాటు లేదు నాకు. ఆయనిచ్చింది పుచ్చుకోడమే. ఎప్పుడిస్తే అప్పుడు పుచ్చుకోడమే. “ముందడుగు” సినిమాలో నేనున్నాను. డేట్స్ చెప్పారు. నాయుడుగారు ఆఫీసులో వున్న సమయం కనుక్కుని, గబగబా వెళ్లి ‘నమస్కారం’ అని “డేట్స్ ఇచ్చారు థాంక్స్ అన్నాను.
“దాందేముంది? మన సినిమాల్లో ఉండడం మామూలేగదా” అన్నారు రామానాయుడు. “మామూలే అనుకోండి. మరి అడ్వాన్స్ ఇస్తారా?’ అన్నాను. ఆయన కళ్లు చిట్లింది. అదోలా చూసి, “ఏమిటయా ఎప్పుడూలేంది అడ్వాన్సు అడుగుతున్నావు?” అన్నారు. “మీరే అన్నారు కదా సార్ “ముందడుగు” అని…” అన్నాను సినిమా టైటిల్‌ని బట్టి.
“బలే వాడివయ్యా… అందుకా ముందు అడుగుతున్నావు…” అని నాయుడుగారూ నవ్వేశారు.
బన్సురీ చురాయీ…
కళ్యాణం రఘురామయ్య ‘ఈలపాట’ రఘురామయ్యగా ప్రసిద్ధుడు. కుడిచేతి చూపుడు వేలుని మడిచి, నోట్లోని నాలికని ముడిచి, వేలు పెట్టి ఈల పుట్టించి సంగీతమో పాటో ఆలపించే వారు. అదొక టెక్నిక్. ఆ టెక్నిక్‌లో ఆయన గట్టివాడు. అదలా వుండగా, స్టేజి మీద నటుడు. పాట మాట ఎలా వున్నా పద్యం చదవడంలో పేరు గాంచినవాడు. గుక్క పట్టి రాగాన్ని తిప్పి తిప్పి స్థాయి మార్చి నిలపడంలో అఖండ కంఠుడు. పద్యం కంటే రాగానికి ప్రాముఖ్యత ఇవ్వకపోతే ప్రేక్షకులు ఊరుకునేవారు కాదు. ఎంతసేపు రాగం తీస్తే అంత సేపూ చప్పట్లే.
సినిమాల్లో మొట్ట మొదటి కృష్ణ పాత్రధారి రఘురామయ్యే, పోతిన శ్రీనివాసరావు తీసిన ‘పృథ్వీ పుత్ర’ (1934)లో కృష్ణుడు. మరికొన్ని చిత్రాల్లో నారదుడు. కృష్ణ, నారద పాత్రలు ఆరోజుల్లో ఆయనే ఎక్కువగా నటించారు. జానపద చిత్రం ‘గొల్లభామ’లో హీరో, ఒకే ఒక్క సాంఘిక చిత్రం ‘పంతులమ్మ’లో నటించినట్టు జ్ఞాపకం. సినిమాల్లో నటిస్తున్నా నాటకాలు వదల్లేదు. అయితే నాటకంలో ఏ పాత్ర ధరించినా సరే. నాటకాంతంలో రఘురామయ్య చేత ప్రేక్షకులు గోలా గగ్గోలూ పెట్టి ఈలపాట పాడించుకునేవారు.
నాటకం ప్రేక్షకులకి అదో అలవాటు వుండేది. బందా కనకలింగేశ్వరరావు కృష్ణుడు పాత్ర వేసిన చివర్లో ‘గుత్తి వంకాయ కూర’ పాడించుకునేవారు. ప్రైవేట్ రికార్డు ద్వారా ఆ పాట పాప్యులరు, ఘంటసాల వేసినప్పుడు కూడా చివర్లో జగమేమాయో, కుడి ఎడమైతేనో పాడి తీరవలసిందే. రఘురామయ్యకీ ప్రేక్షకులకీ వున్న సంబంధం ఈ ఈలపాట సంబంధం.
ఒక సినిమాలో (పేరు గుర్తు రావడం లేదు) కృష్ణుడు. సినిమా ‘ది యెండ్’ తర్వాత ప్రేక్షకులు ఈలపాట అడగలేరు గదా. ఒక ఈలపాట లేకపోతే, ప్రేక్షకులు నిరుత్సాహ పడిపోతారని, దర్శక నిర్మాతలు తీవ్రంగా ఆలోచించి, ఓ చమత్కారం చేశారు. ఆ సినిమాలో కృష్ణుడు చీటికీ మాటికీ మురళి వాయిస్తున్నాడని, సత్యభామ ఓ ఘట్టంలో ఆ ‘ప్లూట్’ దాచేస్తుంది. కృష్ణుడు వెతుక్కుంటాడు – కనిపించలేదు. లాభంలేదని, రఘురామయ్య అవతరం ఎత్తి, నోట్లో వేలు పెట్టుకుని కాస్సేపు ఈలపాట పాడతాడు శ్రీకృష్ణుడు. ఏర్పాటు బావుంది కదా ఉభయతారకంగా!
రచన: సి.ఉమాదేవి

మనసు తోటలో వీచిన భావవీచికలకు పులకరించి రాలిన పత్ర పల్లవులు శ్రీనివాస్ వాసుదేవ్ గారి ఆకుపాటలోని కవితలు. అక్షరం పదమై, పదం వాక్యమై అల్లబడిన కవితల కలనేత చిక్కుముడులు విప్పుతూ, దాంపత్య బంధాలకు సప్తవర్ణాలనద్దుతూ, బాల్యపు జ్ఞాపకాలను జాతరలో రంగులరాట్నంలో…. కాదు కాదు రోలర్ కోస్ట్ లో మనోవేగంతో తిప్పుతారు.
చినుకులందించే సాంత్వనకు చాపిన అరచేతిపై కురిసిన అనునయ చినుకులు అరచేతి నుండి దొర్లుకుంటూ వచ్చి మనసును తడుపుతాయి. వర్షం  కవితలో  వర్షం బహురూపిణిగా సాక్షాత్కరిస్తుంది. ఒక కన్నీటి కథగా, షెహనాయ్ వేదనగా, కాగితపు పడవల సయ్యాటగా వర్షం జీవితంలోని ఆవేదనలకు, వేడుకలను  ప్రతీకగా నిలుస్తుంది.
ఇక ‘గుడిమెట్లు ’ కవిత జీవన సరిగమలను మీటి బ్రతుకు కథలను వినిపించిన తల్లి, తన చేతిలోని తీర్థంలా జారిపోయినా ఆ అనుభూతుల శిథిలకథలు జీవితబాటలో సహచరులంటారు.
‘ నా సముద్రం’ కవితలో విశాఖసముద్రం నా నోస్టల్జియా అని చెప్పే వాసుగారు కెరటాన్ని వర్ణిస్తూ,
కంటి బిగువున అదిమిపట్టలేని దుఃఖంలా
ఫెళ్లుమన్న గుండె పగిలి రోదించినట్టు
ఉవ్వెత్తున లేచిపడే నిలువెత్తు కెరటం.
అనడం కెరట ఉధృతాన్ని కనులముందు నిలుపుతుంది.
మనసులోని  అనుభూతులకు భావాలను ప్రోది చేసి  చిలికిన అక్షరాలను వెతకాలన్నా కలం నాలుక ఎండిపోయిన అనుభూతే అని రచించిన కవి, తన అనుభూతులనన్నింటిని ఉగ్గుగిన్నెలో నింపి మన గొంతుకలోకి నేరుగా ఒంపేసారనడంలో అతిశయోక్తి లేదు.
‘ అక్షర ‘ మో’ అనుభవ ‘మో’ అంటూ ‘మో’కి నివాళిగా రచించినారే ‘ మో ’! దారి తప్పిన గుణింతమూ, వయసొదిలేసిన వాక్యమూ నీకు దాసోహమన్నాక ఇక రాయడానికేముంద నీ అక్షరాల్లో మునగడం తప్ప… కవిత్వమో, కలత చెందిన  మనసు ఖేదమో ఇది నీకు నివాళేమో! కవెప్పుడూ అక్షరజీవే!అందుకే చిరంజీవియై కవితారాధకుల నోట మాటై నిలుస్తాడు.
‘ నువ్వెళ్లిపోతావ్ ’ నిజమే! మాయమైన ఆలోచన మనల్ని ఊపిరాడనివ్వదు. వెదకి పట్టుకునేదాక అస్తవ్యస్త అక్షరాలలో నిరీక్షణ, నా ఆలోచనల వెతుకులాటలో అంటూ మనలో ఆలోచనలు మెరిపిస్తారు.
తత్వవేత్తవో, మనస్తత్వవేత్తవో
మనసు తెల్సుకునే మాటేదైనా చెప్పగలవేమో చూడు…..
రాసే వాక్యమేది మరణించదు… అక్షరసత్యం ఈ వాక్యం.
‘ఊ….! ’ ఊసులన్నిటినీ మూట కట్టేసుకున్న ఏకాక్షరి. చిరునవ్వుకు శ్రీకారమన్నా, సిరిమల్లెల మణి హారమన్నా, ఒంటరితనంలో ఓంకారమన్నా…ఇలా కవి పలికిన విశేషణాలన్నిటికీ ఊకొట్టాలనిపిస్తుంది.
జడత్వం, చైతన్యం కలగలసిన  అద్వైతం మనిషికి వేసే బాటలో ద్వైతమే ఈ విశ్వమానవ ప్రేమ తత్వానికి పునాది అని తెలిపే కవిత ‘ ద్వైతం.’
‘ కన్ఫెషన్స్’  కవిత ప్రతి రచయితకు, కవికి తమ ప్రతిబింబాన్నిదర్శింపచేస్తుంది.
‘ఓ రోజు మరణించింది,’ఓ జీవితం ముగిసినట్టు….మరణించే ప్రతిరోజు ఓ వాంగ్మూలమే!అంటారు. ఇవ్వడానికి ఉన్న రంగు అక్షరాలు తప్ప అన్నా,అక్షర ఆస్తిని మించిన సంపద కలదా?అనుకోకుండా ఉండలేం.
(కొన్ని మరణాలు జీవితాన్ని ప్రశ్నిస్తాయి. కొన్ని జీవితాన్ని నిర్వచిస్తాయి…మరికొన్ని మనల్ని సమాయత్తపరుస్తాయి.)
మరణానికి కామా పెట్టగలం, బ్రాకెట్టులలో దాయగలం. కాని శాశ్వతంగా చుక్క పెట్టలేం. అందుకే జీవిత కహానీకి మరణం ఓ ఫుల్ స్టాప్ కదా మరి! అని ‘ ఇత్తెఫాఖ్ ’ కవితలో కొనసాగింపు కనపడుతుంది.
నీ ముఖం చూడలేక, నిన్ను కబళించలేకా, కాలాన్ని వెంట తెచ్చుకుందటగా ముఖం చాటేసిన మృత్యువు…ఇలాంటి చరుపులు కావాల్సిందే. మనిషి శాశ్వతం కాదన్నదానికి గుర్తుగా మరణశాసనం కాలనాళికలో లిఖించబడే ఉంటుంది కదా!
‘అంతర్లోచన’ ఆలోచనకు ఆహ్వానం పలికే కవిత.
మౌనం దుప్పటి కప్పుకున్నమాట
గుండె ఆడదూ, గొంతు పెగల్దూ….
మాయమైన ఆలోచన వచ్చేస్తే కవిత రాసుకుందాం అన్న మాటలు కప్పుకున్న దుప్పటిలోనుండే వినిపించినట్టు అనిపిస్తుంది.
మాట్లాడాలని ఉంది … మనసున్న మనిషితో!, వాన చిగురు, నీతో ఈ చివరి మాటవంటి ఎన్నోకవితా సుమాలు కవితా పంకిణిలో మనకోసం భద్రపరిచారు. పూవుకు తావి అబ్బినట్లే కదా!
ఎండుటాకు పాటగా కాదు పత్రహరితం నింపుకున్న పసిడిఆకుగా పాడుతూనే ఉంటుంది ఈ ఆకుపాట.
కవి సృష్టించిన కవితా శిల్పాలు ఒపేరాలో చలనగీతాలే కాదు సంచలన గీతాలు ఆలపిస్తాయి.
 
 
రచన:     శైలజామిత్ర

‘అమ్మ’ పదమే కవిత్వం. అలాంటిది అమ్మపై కవిత్వమంటే నిజంగా ఆత్మీయతా మూలధనం. నేటినిజం సంపాదకులు బైస దేవదాసుగారి ఆలోచనలోనే ఉంది నూతనత్వం. అమ్మపై ఎన్నో కావ్యాలు, కవితలు, కవితా సంపుటిలు వెలువడ్డాయి. కానీ ఒక కవిని, వారి కవిత్వంతో పాటు వారి అమ్మ ఛాయాచిత్రాలను కూడా ఇందులో భద్రపరచడం విశేషం. ప్రతి మనిషి ఆలోచిస్తారు. కానీ ఆలోచనలో అవలోకన అనేది కొందరికే ఉంటుంది. అది ఈ సంపాదకునికి ఉందేమో అనిపించేలా తీర్చిదిద్దబడిన ఈ కవితా సంకలనం ప్రతి ఒక్కరూ దాచుకోదగిన ఒక తీయని జ్ఞాపకం.
ఈ సంకలనంలో దాదాపుగా 136 కవితలు ఉన్నాయి. అంటే 136 కవితలు, కవులతోపాటు ఆయా కవులకు జన్మనిచ్చిన అమ్మ చిత్రపటాలున్నాయి. వాటిమీదుగా సాగిన వీరి కవితాఝరి ఒక వినూత్న ప్రక్రియగా నిలిచిపోతుందనడానికి సందేహంలేదు. ఈ కవితా సంకలనంలో ప్రముఖ కవుల నుండి వర్ధమాన కవుల కవిత్వాలుండటం గమనార్హం. అయితే ఏది ప్రముఖమో,  ఏది సామాన్యమో గుర్తించలేని స్థితిని చేరుకోవడం అభినందనీయం. అందుకే ఈ కవితలలో కొన్ని అసామాన్య కవితలను స్పృశిద్దాం!  కలం పట్టుకోవడానికి కాలవ్యవధితో పనిలేదు. కవిత్వం రాయాలనే సంకల్పం చాలు అన్న చందంగా మొట్టమొదటి సారిగా కలం చేపట్టిన యువ కవయిత్రి డా॥ శిల్ప వృత్తి రీత్యా డాక్టరయి,  ప్రవృత్తి రీత్యా కవయిత్రిగా కాలిడిన మొదటి ప్రయత్నంలోనే  అభినందించే తీరులో తనలోని కవితాకాంక్షను వెలిబుచ్చిందని, ఆమె తన తల్లి పట్ల ఆరాధనా భావాన్ని వ్యక్తీకరించే తీరును గమనిస్తే అర్థమవుతుంది. ‘‘నా బంగారు భవిష్యత్తును చెక్కిన శిల్పి మా అమ్మ.. ఋణం తీర్చుకోవడానికి చాలదు ఈ జన్మ’’ అనడం ఎంతో అభినందనీయం. అమ్మలోని అమృతత్వాన్ని కాచి వడబోయడానికి వందల కావ్యాలు అవసరంలేదు అన్నంతగా ఈ రెండు వాక్యాలు మనల్ని మురిపిస్తాయి.
‘‘కడగండ్లను కంటిరెప్పల / మాటున ఒడిసిపట్టి / సతతం అమృతం కురిపించడం / కమ్మని అమ్మ మనసుకే సాధ్యం’’ అంటున్న కూకట్ల తిరుపతి తన తల్లి పట్ల వ్యక్తీకరించే తీరు ఎంతో హృద్యంగా సాగింది. కవులు ఎన్నుకునే అంశం ఒకటే అయినా వ్యక్తీకరించే విధానంలో ఎంతో వ్యత్యాసముంటుందని తెలియజేస్తుంది కవిత్వం. కవిత్వం పట్ల ఒక బాధ్యతను కలిగి రచించిన కవిత్వం సబ్బని లక్ష్మీనారాయణ మాటల్లో ‘‘ మన ఊళ్ళో నేను ఎవరి కొడుకును/ సబ్బని నాగవ్వ కొడుకునంటే కదా అందరికీ తెలిసేది/ నా ఉనికి అస్తిత్వం నువ్వే కదా తల్లీ!/ నీ ప్రేమ, నీ పేరు , నీ కీర్తి ఎంత గొప్పది’’ అనడంలో ఈ కవి వ్యక్తిత్వం గోచరమవుతుంది. తల్లి పేరు చెప్పుకునే పుత్ర రత్నాలు ఉన్నారనేది అక్షర సత్యం. అమ్మ అమృతం. దేవుళ్లు ప్రతి చోట ఉండలేక ప్రతి ఇంటికి ఒక తల్లిని సృష్టించాడు అనే మాటలు అనేకసార్లు మనం వింటూనే ఉన్నాం. కానీ అదే విషయంపై కొత్తగా చెప్పడం ఎక్కడైనా జరిగిందా అంటే ఒకింత ఆలోచించాల్సిందే! ప్రేమను కనపరిచే విషయంలో కవిత్వం కొరవడుతుంది. వాస్తవాన్ని వ్యక్తీకరించే విషయంలో కవిత్వం మరింత ద్విగుణీకృతమవుతుందన్నట్లు ఇక్కడ డా॥ బోయ జంగయ్య మాటల్లో విందాం ‘‘ కష్టాల వరదను దాటించి / ఉద్యోగపు వడ్డెకించే/ నెల జీతం రాకముందే/ అమ్మ కన్నుమూసి / నన్ను అనాధను చేసింది/ ఎందరున్నా అమ్మలేదు’’ అనే వాక్యాల్లో ఆ కవి ఆవేదన కళ్ళకు కట్టినట్లు కనిపిస్తుంది.  మరోచోట ‘‘ అమ్మలేని జీవితం/ ఎవరికైనా నరకం/ అమ్మ ప్రేమను కొలిచేందుకు లోకంలో లేదే పరికరం’’ అనే రెండువాక్యాల్లో అత్యంత ప్రేమను చూపిన దాస్యసేనాధిపతి కవిత ఆర్థ్రతను కలిగి ఉంది  ‘‘ అమ్మ నాకు సహస్త్ర కవచాల గుండె అయ్యింది’’ అనడం సూర్యారావు గారి సరికొత్త ప్రయోగం. ‘‘ఒక్క క్షణం నేను కష్టాన్ననుభవిస్తే / తన ఒళ్ళంతా రక్తసిక్తమైనట్లు భావించే / ఆమె కన్నా ఎవరు ఎక్కువ’’ అంటున్న సంబరాజు కవిత ఎంతో కొత్తదనాన్ని సంతరించుకుంది.  ‘‘ నేను కన్ను తెరచినప్పటి నుండి/ తాను కన్ను మూసే వరకు / మా అవ్వ (తెలంగాణాలో అమ్మను అవ్వ అంటారు) నాకెపుడూ అక్షయ పాత్రనే అయ్యిందనడంలో జె. బాలవర్థిరాజు  సరికొత్త భాష్యం కనిపిస్తోంది. కవిత్వానికి అభివ్యక్తీకరణ ఎంతో అవసరం అనడంలో డా॥ దిలావర్‌గారి కవిత్వం చూడండి ‘‘ ‘బాబూ’ అన్న పిలుపు ఉయ్యాలలో / నన్నింకో వంద యేండ్లు వూపితే/ బావుండునన్న ఆశ’’ అంటారు.  ‘‘ఎవరెంత ప్రేమ గుమ్మరించినా / అమ్మ తర్వాతే అన్నీ”  అని చెప్పాలనే కన్నోజు లక్ష్మీకాంతం , ‘‘ నా ఆకలి గురించి నాకంటే మా అమ్మకే బాగా తెలుసు ’’ అని అందంగా చెప్పిన డా॥ మసన చెన్నప్ప చెప్పిన తీరు ఎన్నో హృద్యంగా మలచబడింది. ‘‘ రెండు విషయాలతో అమ్మను ఎత్తిచూపిస్తూ  గతించి రెండు దశాబ్ధాలవుతున్నా / ఇంట్లో అందరికీ తీపిగుర్తు . జ్ఞాపకాల దొంతర’’ అంటున్న జివి ఆర్‌కె సుబ్బరాయమూర్తి లాంటి కవితలన్నీ అమ్మపై సరికొత్త వ్యక్తీకరణలకు తావిచ్చారు.  ఈ సంపుటిలో అనేకమంది  ప్రతిభావంతులైన కవులున్నారు. వారి గురించి ప్రత్యేకంగా చెప్పనవసరం లేదు. వారందరి గురించి ఎంత చెప్పినా తక్కువే అవుతుంది.  అసలు ఈ ప్రయత్నంలోనే అమ్మ తత్వం దాగుంది.  సంపాదన ఎవరికి వారు చేసుకోవడం సామాన్యమే. కానీ అదే సంపాదన పదిమందికి దారి చూపేలా చేసుకుంటే పది కుటుంబాలు బాగుపడతాయనే  తన తల్లి, తండ్రుల  ఆశయాన్ని నిరాఘటంగా సాగిస్తున్న బైస దేవదాసు గారికి అభినందనలు.
 

                                      సమస్త పాపములను నశింపజేయునట్టి యమతీర్థమును గురించి బ్రహ్మదేవుడు నారదునకు ఇలా వివరించినాడు. ఈ తీర్థము పితరులకు మిక్కిలి ప్రీతిని కలిగింప జేయునట్టిది. దృష్టాదృష్ట,సంతుష్టకర ఫలితముల నిచ్చునట్టిది. పూర్వము “అనుహ్లాదు”డను మిక్కిలి బలముగల కపోతరాజున్నాడు. ఆ అనుహ్లాదుని భార్య పేరు “హేతి”.  మృత్యువు యొక్క  పౌత్రుడు అనుహ్లాదుడు కాగా, హేతి ఆ మృత్యువు యొక్క దౌహిత్రి (కూతురి కూతురు). వారికి పుత్ర , పౌత్రులు కలిగినారు. అనుహ్లాదునకు ’ఉలూకుడు’ అను బలవంతుడైన శత్రువు కలడు. గోదావరికి ఉత్తర తటమున అనుహ్లాదుని ఆశ్రమముండగా, దక్షిణతీరమున పుత్రపౌత్రులతో నున్నఉలూకుని అశ్రమమున్నది. పరాక్రమవంతులైన వారిరువురికి చాలాకాలము నుండి వైరమున్నది. వీరిరువరు  చాలాకాలము యుద్ధములు జరుపుకొన్నా , జయాపజయములు ఎవరిని వరింపలేదు. అందువలన అనుహ్లాదుడు తన తాతయైన యమధర్మరాజును ఆశ్రయించి, ఆరాధించి , యామ్యాస్త్రమును పొందినాడు. ఉలూకుడు కూడా  అగ్నిని ఆరాధించి ఆగ్నేయాస్త్రమును పొందినాడు.
వాటితో వారిరువురు ఉన్మత్తులవలే భీకర యుద్ధమును గావించినారు. పరస్పరము తాము సంపాదించుకొన్న అస్త్రాలను ప్రయోగిస్తూ జరిగే ఆ భీషణ యుద్ధాన్ని, ఆ యుద్ధము నందు అగ్నిపాశముచే చుట్టుకోబడిన  తన పుత్రులను కూడ చూచిన హేతి దుఃఖితురాలైనది. అగ్నిదేవుని వద్దకు వెళ్ళి  పలువిధములుగా స్తుతించినది. అందులకు సంతోషించిన అగ్ని ప్రత్యక్షమై, “ఓ కపోతకి ! అమోఘమైన నా అస్త్రములు యుద్ధమునందు ప్రయోగించబడిన పిదప ఫలితములను గాంచక విశ్రమించవు. కావున ఓ పతివ్రత ! వాటిని ఎక్కడ ఉపశమనము పొందవలెనో నీవే చెప్పుము” అన్నాడు. అప్పుడా హేతి ” ఓ హవ్యవాహన ! అటులైన నీ అస్త్రములను నా భర్త, పుత్రులతో కాక (నన్ను చంపడము ద్వారా) నాయందే ఉపశమించనిమ్ము. ” అని కోరినది.
ఆ మాటలకు సంతుష్టుడైన అగ్ని “ఓ సాధ్వి! నీ భర్తపుత్రులతో పాటు నీకు కూడా క్షేమాన్ని కలిగిస్తున్నాను. నా ఈ అస్త్రము నీ భర్త, పుత్రులను కాని, నిన్ను కాని దహించదు. ” అని వర మిచ్చినాడు.
ఇంతలో ఉలూకుని భార్య కూడా యమపాశములతో బంధింపబడిన తన భర్తను చూచి మిక్కిలి దుఃఖాన్ని పొంది, యమధర్మరాజును భక్తిపూర్వకముగా స్తోత్రము గావించినది. ఆమె స్తోత్రమునకు సంతోషాన్ని  పొందిన యముడు ’ప్రియమైన వరమును కోరుకొ’మ్మనగా ” ఓ సురశ్రేష్ఠ ! నా భర్త నీ పాశములచేత బంధింపబడినాడు. నీ దండముచే బాధించబడుచున్నాడు. నా భర్తను, పుత్రులను కాపాడుము.” అని కోరినది. అందులకు దయతలచిన యమరాజు ” ఓ శుభముఖి ! మరి ప్రయోగింప బడిన నా పాశదండములు చేరుకోదగిన లక్ష్యమేదో నీవే చెప్పు”మన్నాడు. అది విని ఆ ఉలూకి “దేవా ! నావారికెవరికినీ నష్టము కలుగకుండునటుల నాయందే అవి లీనమగునట్లు జేయుము.” అని అనగా అప్పుడా నరకాధిపతి కృపాకరుడై ” నీ భర్త, పుత్రులు అందరూ జీవింతురు గాక! “యని తన దండపాశములను నివారింపజేసినాడు.
ఇరువురు దేవతల అనుగ్రహముల ద్వారా పాశములనుండి నివారించబడిన వారై, కపోత , ఉలూక రాజులు భక్తితో యామాగ్నులను అనేక విధములుగా స్తుతించినారు. ఆ దేవతలు కూడా సంతసించి, వరములను కోరుకొమ్మనమని అన్నారు. అప్పుడు వారిరువురు ” ఓ దేవతలారా !  అనేక పాపములనాచరించిన వారమైననూ, మీ ఇరువురి దర్శన బాగ్యమును పొందినారము. ఇంతకు మించిన ప్రయోజనమేమున్నది ? ఐనప్పటికినీ మాకిభీష్టమైన వరమడుగుచున్నారు . మా స్వప్రయోజనమునకై మేమిక వరమడుగము. స్వార్థమునకై వరమును కోరువాడు క్షుద్రుడైనవాడే కదా! పరార్థమునకై అహర్నిశలు పాటుపడిన వాడే నిజమైన ధన్యజీవి. పంచభూతములు , సూర్యచంద్రులు, ఔషధములు అన్ని కూడ పరార్థమునకే కదా బ్రహ్మాదులకు కూడా మృత్యువు అనివార్యమైనప్పుడు స్వార్థమునకు పాటుపడుట నిష్ప్రయోజనమే ! నొసటపై బ్రహ్మ వ్రాసిన వ్రాత తిరుగు లేనిదైనప్పటికినీ జీవులు వ్యర్థముగా శ్రమనొందుచున్నారు. అందువలన ఓ సురేశ్వరులారా! జగద్ధితములైన శుభకరములైన వరములను కోరుకొనుచున్నాము. ఏమనగా ఈ గౌతమీ తటములందలి మా ఇరువురి ఆశ్రమములందు మీ ఇరువురూ  వసించాలి. ఇదే మా ఇరువురి ఉత్కృష్టమైన కోరిక . ఇక్కడ స్నాన, దాన, జప, హోమములు, పితృయజ్ఞము మొదలైనట్టి సుకృతులు గాని దుష్కృతులు గాని చేసిననూ వారికది అక్షయ పుణ్యఫలితములనిచ్చునదిగా కావలెను అనియే మా ఇరువురి కోరిక .” అని కోరినారు.
అందులకా దేవతలిద్దరు “మేము మీ స్తోత్రములకు మిక్కిలి సంతోషించాము మీరు కోరినట్లే అగుగాక !” అని పలికినారు. అంతే కాక మరల యమధర్మరాజు ” ఎవరైతే మీరు గావించిన యమస్తోత్రము ఉత్తర తటమున పఠింతురో వారి వంశాన ఏడు తరములవరకు కూడ అకాలమృత్యువు కలుగదు. జితేంద్రియుడై నిత్యము పఠించినవాడు సర్వ రోగ బాధా నివృత్తుడై, సర్వ సంపత్తులను పొందును. వంధ్యయైనప్పటికినీ  స్త్రీ ఈ తీరమున స్నానముగావించినచో త్వరలో సంతానమును పొందగలదు. వీరప్రసవయగును. అట్టి పుత్రుడు శతవర్షాయుష్కుడై అష్టైశ్వర్య సంపన్నుడగును. పుత్రపౌత్రాభివృద్ధిని పొంద గలడు. ఈ గౌతమీ తీరమున పితరులకు పిండదానము గావించిన పితరులు ముక్తినొందుదురు. ఇంతెందులకు ఇచట స్నానముచేతనే త్రికరణములద్వారా చేసిన పాపములన్నీ పటాపంచలగును.” అని వరములనిచ్చినాడు.
అగ్నిదేవుడు కూడా వారితో “ఓ భక్తులారా! దక్షిణతీరమున నన్ను మీ స్తోత్రము ద్వారా స్తుతింతురో వారికి ఆయురారోగ్య రూపలావణ్యైశ్వర్యములను నేనిత్తును. నిత్యము ఇంటిలోనైనూ, మరెక్కడైననూ పఠించినచో వారికి సమస్త భయములను తొలగింతును. ఈ అగ్ని తీర్థమునందు స్నాన దానములు గావించినచో అగ్నిష్టోమయాగఫలితములను పొందగలడు.’ అని అనుగ్రహించినాడు.
అప్పటినుండి ఆ తీర్థములు ’యామ్య’ ’ఆగ్నేయము’లుగానూ, ’కపోత’ , ’ఉలూక’, ’హేత్యూలక’  తీర్థములుగా కీర్తించబడుచున్నవి. అక్కడ మూడువేల మూడువందల తొంబది తీర్థములు అన్నియూ ఒక్కొక్కటి ముక్తిదాయకములు. వాటియందు స్నాన, దాన, పితృకర్మలను గావించిన వారు తమ కాలానుగుణముగా మృత్యువును పొందినవారైననూ స్వర్గములను చేరుదురు. వారి వంశము ధన, కనక, వస్తు, వాహనాదులతో సుఖించును..
 

                                      సమస్త పాపములను నశింపజేయునట్టి యమతీర్థమును గురించి బ్రహ్మదేవుడు నారదునకు ఇలా వివరించినాడు. ఈ తీర్థము పితరులకు మిక్కిలి ప్రీతిని కలిగింప జేయునట్టిది. దృష్టాదృష్ట,సంతుష్టకర ఫలితముల నిచ్చునట్టిది. పూర్వము “అనుహ్లాదు”డను మిక్కిలి బలముగల కపోతరాజున్నాడు. ఆ అనుహ్లాదుని భార్య పేరు “హేతి”.  మృత్యువు యొక్క  పౌత్రుడు అనుహ్లాదుడు కాగా, హేతి ఆ మృత్యువు యొక్క దౌహిత్రి (కూతురి కూతురు). వారికి పుత్ర , పౌత్రులు కలిగినారు. అనుహ్లాదునకు ’ఉలూకుడు’ అను బలవంతుడైన శత్రువు కలడు. గోదావరికి ఉత్తర తటమున అనుహ్లాదుని ఆశ్రమముండగా, దక్షిణతీరమున పుత్రపౌత్రులతో నున్నఉలూకుని అశ్రమమున్నది. పరాక్రమవంతులైన వారిరువురికి చాలాకాలము నుండి వైరమున్నది. వీరిరువరు  చాలాకాలము యుద్ధములు జరుపుకొన్నా , జయాపజయములు ఎవరిని వరింపలేదు. అందువలన అనుహ్లాదుడు తన తాతయైన యమధర్మరాజును ఆశ్రయించి, ఆరాధించి , యామ్యాస్త్రమును పొందినాడు. ఉలూకుడు కూడా  అగ్నిని ఆరాధించి ఆగ్నేయాస్త్రమును పొందినాడు.
వాటితో వారిరువురు ఉన్మత్తులవలే భీకర యుద్ధమును గావించినారు. పరస్పరము తాము సంపాదించుకొన్న అస్త్రాలను ప్రయోగిస్తూ జరిగే ఆ భీషణ యుద్ధాన్ని, ఆ యుద్ధము నందు అగ్నిపాశముచే చుట్టుకోబడిన  తన పుత్రులను కూడ చూచిన హేతి దుఃఖితురాలైనది. అగ్నిదేవుని వద్దకు వెళ్ళి  పలువిధములుగా స్తుతించినది. అందులకు సంతోషించిన అగ్ని ప్రత్యక్షమై, “ఓ కపోతకి ! అమోఘమైన నా అస్త్రములు యుద్ధమునందు ప్రయోగించబడిన పిదప ఫలితములను గాంచక విశ్రమించవు. కావున ఓ పతివ్రత ! వాటిని ఎక్కడ ఉపశమనము పొందవలెనో నీవే చెప్పుము” అన్నాడు. అప్పుడా హేతి ” ఓ హవ్యవాహన ! అటులైన నీ అస్త్రములను నా భర్త, పుత్రులతో కాక (నన్ను చంపడము ద్వారా) నాయందే ఉపశమించనిమ్ము. ” అని కోరినది.
ఆ మాటలకు సంతుష్టుడైన అగ్ని “ఓ సాధ్వి! నీ భర్తపుత్రులతో పాటు నీకు కూడా క్షేమాన్ని కలిగిస్తున్నాను. నా ఈ అస్త్రము నీ భర్త, పుత్రులను కాని, నిన్ను కాని దహించదు. ” అని వర మిచ్చినాడు.
ఇంతలో ఉలూకుని భార్య కూడా యమపాశములతో బంధింపబడిన తన భర్తను చూచి మిక్కిలి దుఃఖాన్ని పొంది, యమధర్మరాజును భక్తిపూర్వకముగా స్తోత్రము గావించినది. ఆమె స్తోత్రమునకు సంతోషాన్ని  పొందిన యముడు ’ప్రియమైన వరమును కోరుకొ’మ్మనగా ” ఓ సురశ్రేష్ఠ ! నా భర్త నీ పాశములచేత బంధింపబడినాడు. నీ దండముచే బాధించబడుచున్నాడు. నా భర్తను, పుత్రులను కాపాడుము.” అని కోరినది. అందులకు దయతలచిన యమరాజు ” ఓ శుభముఖి ! మరి ప్రయోగింప బడిన నా పాశదండములు చేరుకోదగిన లక్ష్యమేదో నీవే చెప్పు”మన్నాడు. అది విని ఆ ఉలూకి “దేవా ! నావారికెవరికినీ నష్టము కలుగకుండునటుల నాయందే అవి లీనమగునట్లు జేయుము.” అని అనగా అప్పుడా నరకాధిపతి కృపాకరుడై ” నీ భర్త, పుత్రులు అందరూ జీవింతురు గాక! “యని తన దండపాశములను నివారింపజేసినాడు.
ఇరువురు దేవతల అనుగ్రహముల ద్వారా పాశములనుండి నివారించబడిన వారై, కపోత , ఉలూక రాజులు భక్తితో యామాగ్నులను అనేక విధములుగా స్తుతించినారు. ఆ దేవతలు కూడా సంతసించి, వరములను కోరుకొమ్మనమని అన్నారు. అప్పుడు వారిరువురు ” ఓ దేవతలారా !  అనేక పాపములనాచరించిన వారమైననూ, మీ ఇరువురి దర్శన బాగ్యమును పొందినారము. ఇంతకు మించిన ప్రయోజనమేమున్నది ? ఐనప్పటికినీ మాకిభీష్టమైన వరమడుగుచున్నారు . మా స్వప్రయోజనమునకై మేమిక వరమడుగము. స్వార్థమునకై వరమును కోరువాడు క్షుద్రుడైనవాడే కదా! పరార్థమునకై అహర్నిశలు పాటుపడిన వాడే నిజమైన ధన్యజీవి. పంచభూతములు , సూర్యచంద్రులు, ఔషధములు అన్ని కూడ పరార్థమునకే కదా బ్రహ్మాదులకు కూడా మృత్యువు అనివార్యమైనప్పుడు స్వార్థమునకు పాటుపడుట నిష్ప్రయోజనమే ! నొసటపై బ్రహ్మ వ్రాసిన వ్రాత తిరుగు లేనిదైనప్పటికినీ జీవులు వ్యర్థముగా శ్రమనొందుచున్నారు. అందువలన ఓ సురేశ్వరులారా! జగద్ధితములైన శుభకరములైన వరములను కోరుకొనుచున్నాము. ఏమనగా ఈ గౌతమీ తటములందలి మా ఇరువురి ఆశ్రమములందు మీ ఇరువురూ  వసించాలి. ఇదే మా ఇరువురి ఉత్కృష్టమైన కోరిక . ఇక్కడ స్నాన, దాన, జప, హోమములు, పితృయజ్ఞము మొదలైనట్టి సుకృతులు గాని దుష్కృతులు గాని చేసిననూ వారికది అక్షయ పుణ్యఫలితములనిచ్చునదిగా కావలెను అనియే మా ఇరువురి కోరిక .” అని కోరినారు.
అందులకా దేవతలిద్దరు “మేము మీ స్తోత్రములకు మిక్కిలి సంతోషించాము మీరు కోరినట్లే అగుగాక !” అని పలికినారు. అంతే కాక మరల యమధర్మరాజు ” ఎవరైతే మీరు గావించిన యమస్తోత్రము ఉత్తర తటమున పఠింతురో వారి వంశాన ఏడు తరములవరకు కూడ అకాలమృత్యువు కలుగదు. జితేంద్రియుడై నిత్యము పఠించినవాడు సర్వ రోగ బాధా నివృత్తుడై, సర్వ సంపత్తులను పొందును. వంధ్యయైనప్పటికినీ  స్త్రీ ఈ తీరమున స్నానముగావించినచో త్వరలో సంతానమును పొందగలదు. వీరప్రసవయగును. అట్టి పుత్రుడు శతవర్షాయుష్కుడై అష్టైశ్వర్య సంపన్నుడగును. పుత్రపౌత్రాభివృద్ధిని పొంద గలడు. ఈ గౌతమీ తీరమున పితరులకు పిండదానము గావించిన పితరులు ముక్తినొందుదురు. ఇంతెందులకు ఇచట స్నానముచేతనే త్రికరణములద్వారా చేసిన పాపములన్నీ పటాపంచలగును.” అని వరములనిచ్చినాడు.
అగ్నిదేవుడు కూడా వారితో “ఓ భక్తులారా! దక్షిణతీరమున నన్ను మీ స్తోత్రము ద్వారా స్తుతింతురో వారికి ఆయురారోగ్య రూపలావణ్యైశ్వర్యములను నేనిత్తును. నిత్యము ఇంటిలోనైనూ, మరెక్కడైననూ పఠించినచో వారికి సమస్త భయములను తొలగింతును. ఈ అగ్ని తీర్థమునందు స్నాన దానములు గావించినచో అగ్నిష్టోమయాగఫలితములను పొందగలడు.’ అని అనుగ్రహించినాడు.
అప్పటినుండి ఆ తీర్థములు ’యామ్య’ ’ఆగ్నేయము’లుగానూ, ’కపోత’ , ’ఉలూక’, ’హేత్యూలక’  తీర్థములుగా కీర్తించబడుచున్నవి. అక్కడ మూడువేల మూడువందల తొంబది తీర్థములు అన్నియూ ఒక్కొక్కటి ముక్తిదాయకములు. వాటియందు స్నాన, దాన, పితృకర్మలను గావించిన వారు తమ కాలానుగుణముగా మృత్యువును పొందినవారైననూ స్వర్గములను చేరుదురు. వారి వంశము ధన, కనక, వస్తు, వాహనాదులతో సుఖించును..
 
