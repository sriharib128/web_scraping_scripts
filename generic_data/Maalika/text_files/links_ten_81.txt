 (ఆగష్టు7 న జాతీయ చేనేత దినోత్సవం సందర్భంగా) 
రచన- డాక్టర్ భీంపల్లి శ్రీకాంత్  

నాగరిక మనిషి నగ్నత్వాన్ని వస్త్రాలతో కప్పుతూనే
సమాజానికి హుందాతనాన్నిచ్చే సాంస్కృతిక పతాక
దేహసంరక్షణకు పాటుపడిన చేతివృత్తి చేనేతరంగం
బంగారు జలతారులతో సీతాకోకచిలుకల బొమ్మలను
చీరంచులకు సుందరంగా నేసి వెలుగులు విరజిమ్ముతారు
పసిడివెన్నెల వెలుగుజిలుగులు చేనేత పట్టుచీరలు
బతుకంతా అప్పుల ఊబిలోనే కూరుకుపోతూనే
మగ్గం గుంతలోనే పానాలను వదులుతుంటరు
నేత నేసిన మగ్గం గుంతలే నేతన్నలకు సమాధి
విదేశీవస్త్రాల మోజులో స్వదేశీ నూలువస్త్రాలను మరచి
స్వదేశీ ఉద్యమనినాదమైన ఖద్దరును గల్లంతు చేస్తున్నరు
అంతర్జాతీయంగా ఖ్యాతిగడించిన చేనేత పట్టుచీరలు
బతుకు గమనానికి ఊపిరిపోసే దారం పోగులే
ఉరితాళ్ళై జీవితాలను ఆగమాగం చేస్తున్నవి
ఆకలిచావుల ఆర్తనాదాలు చేనేత బతుకులు
కార్టూనిస్ట్: జెఎన్నెమ్
 
    
కార్టూనిస్ట్ : బి. ఫురుషోత్తం
 
 
కార్టూనిస్ట్: జాన్ బలిజపల్లి



Jyothivalaboju
Chief Editor and Content Head
పాఠకులకు, రచయితలకు సాదర ఆహ్వానం..
కొద్ది కాలం క్రిందట కోసూరి ఉమాభారతి నేతృత్వంలో అర్చన ఫైన్ ఆర్ట్స్ అకాడెమీ, శ్రీ శారద సత్యనారాయణ మెమోరియల్ ఛారిటబుల్ సొసైటీ తరఫున సామాజిక స్పృహ అంశంగా కథలు, కవితలు, కార్టూన్ల పోటీ నిర్వహించబడింది. ఈ పోటీలో సాధారణ ప్రచురణకు స్వీకరించిన 33 కథలు, 19 కవితలతో మాలిక ప్రత్యేక సంచిక ముస్తాబై వచ్చింది.  రచయితలందరికీ అభినందనలు..
ఎడిటర్ నుండి ఒక మనవి:
ఈ పోటీలో చాలామంది పాల్గొన్నారు. చాలా సంతోషం.  ఈ సంచికలో కొన్ని కథలు తప్పుల్లేకుండా, కొన్ని తక్కువ తప్పులతో, కొన్ని చాలా తప్పులతో, కొన్ని అస్సలు దిద్దలేనన్ని తప్పులతో ఉన్నాయి. నాకు వీలైనన్ని, చేయగలిగినన్ని దిద్దుబాట్లు చేసాను. తప్పులున్న కథలుకాని, కవితలు కాని ఆయా రచయితలు చూసుకుని మీకు నచ్చాయా చూసుకోండి. నాకు నచ్చకున్నా, మీకు బావుంది అనిపిస్తే అలాగే ఉంచేస్తాను. తప్పులున్నాయి అనిపిస్తే సరిదిద్ది పంపించండి మార్చి  పెడతాను.  వాటికి వచ్చే విమర్శలకు మీరే బాధ్యులు.
ధన్యవాదములు.
అర్చన పోటీ సాధారణ ప్రచురణలు ఈ సంచికలో..
1.    అమ్మ కావాలి
2.    అమ్మ నిర్ణయం
3.    అమ్మమ్మ జ్ఞాపకం
4.    అర్ధనారీశ్వరం
5.    ఉన్నది ఒక్కటే జిందగీ
6.    కలుపు మొక్క
7.    కొత్త జీవితం
8.    చలి భయపడింది
9.    చేదు నిజం
10.   తల్లి కోడి
11.   త్రాణ
12.   దోషి ఎవరు?
13.   ధీరుడు
14.   నాతిచరామి
15.   పాచిక
16.   పిల్లకాకి
17.   పెద్దరికం
18.   బళ్లు షెడ్ కు వెళ్తున్నాయి
19.   భర్తని మార్చాలి
20.   మనమూ దోషులమే
21.   మనస్సాక్షి
22.   మరో ప్రపంచం
23.   మాతృత్వం
24.   మారీ మారని మహిళ
25.   విజయమా వర్ధిల్లు
26.   విదిశ
27.   వైజయంతి
28.   శిక్ష
29.   సాయంసంధ్య
30.   సూరీడు కనిపిస్తాడు
31.   ఇంతింతై
32.   రాయుడే గెలిచాడు
కవితలు
1.       అదృష్టం
2.       అమ్మ చెప్పిన మాట
3.       ఆంగికం, వాచికం
4.       ఆడపిల్లల ఆవేదన
5.       ఆత్మరక్షణ
6.       ఒక కోయిల విలాపం
7.       కరోనా
8.       జీవనయానం
9.       దిద్దుబాటు
10.     నాన్నగారు
11.      నిప్పుల కుంపటి
12.      నీకై
13.      నువ్వేం సాధిస్తావ్
14.      నేను ఆడదాన్ని కాదు
15.      పండుటాకుల వసంతం
16.      అరణ్యరోదన
17.      భువి స్వర్గంగా మార్చు
18.      మాతృవేదన
19.      దశ ‘దిశ’ లా
రచన: డా.  జి. శోభా పేరిందేవి
బెంగుళూరు ఎక్స్ ప్రెస్ కాచిగుడా స్టేషన్లో కరెక్ట్ టైంకి వొఛ్చి ఆగింది.
జనం సామాన్లను పట్టుకుని త్వరత్వరగా రైలు వైపుకు సాగారు.
లక్ష్మి పెట్టెని ఈడ్చుకుంటూ ముందుకు నడుస్తోంది.  ఆమెతోపాటు చెల్లెల్లు సరస్వతి కూడా ఒక పెట్టెని తోసుకుంటూ నడుస్తోంది. వాళ్ళిద్దరికీ కాస్త వెనకగా పదహారేళ్ళ కుర్రాడు సరస్వతి కొడుకు సృజన్ అమ్మమ్మ చేయిపట్టుకుని నెమ్మదిగా నడుస్తున్నాడు.
ముగ్గురూ రైలు ఎక్కారు
సీట్ నంబర్లు చూసుకున్నారు.  ఆ లోగానే సృజన్ అమ్మమ్మని జాగ్రత్తగా కూర్చోపెట్టాడు.
తర్వాత సామాన్లు సీట్లకింద పొందికగా సర్దేసారు సృజన్, లక్ష్మి
సరస్వతి మౌనంగా కూర్చుంది.  ఆమె చాలా బాధ పడుతోంది.  పదే పదే కళ్ళు నీళ్లతో నిండుతున్నాయి.
”అక్కా అమ్మ జాగ్రత్త.  బెంగుళూరులో చలి ఎక్కువగా ఉంటుంది. కదా.  దాన్ని అమ్మ తట్టుకుంటుందో లేదో.  జాగ్రత్త.  చలికాలం అయిపోయాక తీసుకెళ్లవలసిందేమో.  ” అంది
”ఏమీ పర్వాలేదు సరస్వతీ హీటర్ వున్న గదిలోనే అమ్మ ఉంటుంది. నువ్వు ధైర్యంగా వుండు ”అంది లక్ష్మి.
ఈ లోగా ఫోన్ మోగింది . లక్ష్మి హలో తమ్ముడూ అంది .
”ఎవరి ఫోన్ ?”అడిగింది సరస్వతి
”పెద్ద తమ్ముడు” అని చెప్పి ”చెప్పారా తమ్ముడూ ఏమిటి సంగతి ?” అని అడిగింది లక్ష్మి
”అమ్మ జాగ్రత్తక్కా” అన్నాడు పెద్దతమ్ముడు.
”మేము బయలుదేరడానికిముందే చిన్నతమ్ముడు కూడా చేసాడురా అమ్మ జాగ్రత్త అని.  నేను మీ అందరి కంటే ముందు పుట్టినదాన్ని కదా.  నాకు అమ్మని జాగ్రత్తగా చూసుకోడం తెలుసు” కాస్తంత నిష్టూరంగా అంది లక్ష్మి.
”అయ్యో నువ్వు అమ్మని జాగ్రత్తగా చూసుకోవని కాదక్కా నువ్వు అమ్మని తీసుకెళ్తున్నావన్న బెంగ నాది” అంది సరస్వతి.
”అమ్మకి ఈ మధ్య మతిమరుపు బాగా వొస్తోంది కదా అని నేను జాగ్రత్త చెప్తున్నాను” అన్నాడు పెద్ద తమ్ముడు.
”ఫోన్ ఇటివ్వవే” అని కూతురి దగ్గరినుండి ఫోన్ తీసుకున్న సీతమ్మ ”నా గురించి దిగులు పడకండిరా నేను
బాగానే వున్నాను.  లక్ష్మి చక్కగా చూసుకుంటుంది” అంది.
ఫోన్ కట్ చేసింది లక్ష్మి
”వేళకి భోజనం చెయ్యి.  మీ అమ్మని విసిగించకు”అంది మనవడితో సీతమ్మ.
రైలు కూత పెట్టింది.
‘తొందరగా రైలు దిగండి .  లేపొతే కష్టం””అంది కంగారుగా సీతమ్మ
”ఏం ఫర్వాలేదమ్మమ్మా కూల్ ” అన్నాడు సృజన్.
”వొద్దొద్దు దిగండి దిగండి ”’అరిచినట్టుగా అంది సీతమ్మ.
”అయ్యో రైలు కదిలిపోతుందే దిగండి దిగండి. ” కూర్చున్నచోటు నుండి లేచి సరస్వతిని లేపి కంగారుగా అంది సీతమ్మ.
తప్పనిసరిగా సరస్వతి, సృజన్ రైలు దిగారు.
కిటికీ దగ్గర నిలబడ్డారు.  సరస్వతి ఏమీ మాట్లాడకుండా దిగులుగా చూస్తూ తల్లి చేతిని తన చేతుల్లోకి తీసుకుంది.
”బయలుదేరండి.  రైలుని ఆనుకుని నిలబడితే పడిపోతారు” అంది సీతమ్మ
”అబ్బా పర్వాలేదమ్మా” అంది సరస్వతి
కూతురి చేతుల్లోంచి తన చేతిని లాగేసుకుని” మీరు బయలుదేరకపోతే నాకు బీపీ పెరిగేలా ఉంది.  బయలు దేరండి.  లేకపోతే పడిపోతారు. అదిగో రైలు కదుల్తోంది ”అంది సీతమ్మ.  ఆమె ముఖంలో భయం స్పష్టoగా కనిపిస్తోంది.
”సరే అమ్మా కంగారు పడకు” అంటూ దూరంగా జరిగింది సరస్వతి.
రైలు నెమ్మది నెమ్మదిగా నడక మొదలెట్టి ముందుకు సాగింది.
అటు సరస్వతి, సృజన్ ఇటు సీతమ్మ, లక్ష్మి ఎవరున్న చోట వారుండి చేతులు వూపుతూనే వున్నారు.
” పిచ్చిపిల్ల నా మీద బెంగ పెట్టుకున్నట్లుంది” అంది సీట్లో జార్లబడి కూర్చుని సీతమ్మ.
”అవును”. అంది లక్ష్మి.
భాగ్యనగరానికి బైబై చెప్పిన రైలు రెండునిముషాల్లో జడ్చెర్లను దాటి మహబూబ్ నగర్ వైపుకు పరుగు పెట్టింది.
”అమ్మా దిండు తియ్యనా జార్లబడి కూర్చుంటావా “?పక్క పరిచేస్తాను అది నయమేమో” అంది లక్ష్మి.
”అప్పుడే అక్కర్లేదు కిటికీ దగ్గర కూర్చుని చూస్తూ వుంటాను కాస్సేపు” అంది సీతమ్మ.
”అయితే ఇటొఛ్చి కూర్చో” అని సీతమ్మని లేపి వేరే బర్త్ మీద కూర్చునేందుకు సాయం చేసిన లక్ష్మి అప్పర్ బర్త్ మీద పెట్టి వున్న కాగితపు సంచిని లాగి అందులో వున్న రగ్గు, దుప్పట్లు తీసి తల్లికి నీటుగా పక్క వేసింది.  ఇంటినుండి సరస్వతి తెచ్చ్చిన ఇడ్లీలు, మంచినీళ్లు అందించింది.  తాను కూడా రెండిడ్లీలు తిని అన్ని సర్దేసింది.
”చీకట్లో చూసేందుకేముందమ్మా’? అడిగింది చీకట్లోకి చూస్తూ కూర్చున్న తల్లిని లక్ష్మి
”చీకట్లో జీవితముందే లక్ష్మి.  చీకటిగా వున్న తల్లి గర్భంలోంచి శిశువు బయటికి వొస్తుంది.  చీకటిలోంచి రైలు వెలుగు దిశగా పరుగుపెడుతోంది.  చీకటిని తిడుతూ కూర్చోడమూ, వెలుగుకు దూరంగా ఉన్నానే అని ఏడుస్తూ కూర్చోడమూ మానేసి, వెలుగు దారులు వెతుక్కుంటూ ఈ రైలులా జీవితాన్ని ముందుకు నడపాలి”.  అంది సీతమ్మ.
”బాగా చెప్పావు ”.  ‘అంది లక్ష్మి.
‘చీకటి దారిలో నడుస్తూ వెలుగు వైపుకు వెళ్ళు.  లేదా నువ్వే చీకటిలో చిరుదీపమై ప్రకాశించు’ అని మా వీధి బడిలో మాస్టరుగారు చెప్పారు ”అంది సీతమ్మ.
”చాలా బాగా చెప్పారమ్మా” అంది లక్ష్మి.
రైలు వేగంగా పరుగుతీయసాగింది.  తల్లి కూతుళ్లు లోకాభిరామాయణం మాట్లాడుకుంటూ కూర్చున్నారు.  తమ చుట్టూ కూర్చున్న ఇతర ప్రయాణికులను గమనిస్తూ కునికిపాట్లు పడసాగింది సీతమ్మ .
”నిద్రపో అమ్మా.  ప్లాట్ ఫార్మ్ అంతా నడిచి  అలిసిపోయావు కదా” అంది లక్ష్మి.
సీతమ్మ తలవూపి సరిగ్గా పడుకుని రగ్గు కప్పుకుంది.  లక్ష్మికి ఎంతకీ నిద్రపట్టక కిటికీలోంచి చూస్తూ కూర్చుంది.  గద్వాల్, కర్నూల్, దోనే వోక్కక్కటిగా వొస్తూన్న స్టేషన్లు అందులోని ప్రయాణికులనూ చూస్తూ తన ఆలోచనల్లో తానుండిపోయింది లక్ష్మి.
చాలా సేపటికి బడలికగా, వీపు పట్టేసినట్టుగా అనిపించడంతో పక్క పరుచుకుని నడుము వాల్చింది.  అర్ధరాత్రి కావడంతో రైల్లోని ప్రయాణికులంతా నిద్రలో జోగుతున్నారు.  ఉయ్యాల ఊపుతూ జోల పాడుతున్నట్టుగా రైలు సాగుతూ అర్ధరాత్రివేళ లక్ష్మిని నిద్ర పుచ్చింది.
లక్ష్మికి మెలుకువ వచ్చేసరికి 5 దాటిపోయింది.  జనాల హడావిడే ఆమెకి నిద్రాభంగం చేసింది.  కళ్ళు నులుము కుంటూ కూర్చుంది.  ఎదుటి బర్త్ వైపు చూసింది.  తల్లి కనిపించలేదు.
‘పెందరాళే లేచే అలవాటు కదా ముఖం కడుక్కోడానికి వెళ్ళిందేమో’ అనుకుంది లక్ష్మి.
పావుగంట అయినా తల్లి బయటికి రాలేదు.  అది ఆమెని భయపెట్టింది ‘కొంపదీసి కళ్ళు తిరిగి ఎక్కడో పడలేదు కదా’ అనుకుంటూ గబుక్కున లేచి చుట్టుపక్కలా, టాయిలెట్లు చూసింది .  తల్లి ఫోనుకి రింగ్ చేసింది .  సీతమ్మ పడుకున్న చోట దిండు కింద సెల్ ఫోన్ దొరికింది.
ఎక్కడా సీతమ్మ కనిపించలేదు. కాలూ చెయ్యి ఆడలేదామెకి.  గుండె దడ దడ లాడసాగింది.  పిచ్చ్చిపట్టినదానిలా వొక భోగిలోంచి ఇంకో భోగిలోకి,అక్కడి టాయిలెట్లలోకి వెళ్లి చూసింది.
సీతమ్మ కనిపించలేదు.
‘అమ్మ ఎక్కడికి వెళ్ళుంటుంది? ఏమైపోయింది? ఏమీ అర్ధం కాలేదు.  రైలు దిగి వెళ్ళిపోయి ఉంటుందా?అలా ఎందుకు వెళ్తుంది?అదికూడా అర్ధరాత్రి వేళ. . . .  ఎవరైనా ఎత్తుకుపోయేందుకు అమ్మేమైనా చిన్నపిల్లా? కాదుగా.
బుర్ర పని చెయ్యలేదు. ” చైన్ లాగి రైలుని ఆపాలా?”
‘లేక పోలీస్ కంప్లైంట్ ఇవ్వాలా ?’
”అమ్మా అమ్మా” అని తప్పిపోయిన చిన్నపిల్ల తల్లిని వెతుక్కున్నట్టుగా కన్నీళ్ల పర్యంతమవుతూ ఏడుస్తూ మరోసారి భోగీలన్నీ తిరిగింది.  టీ సీ ఎక్కడా కనిపించలేదు.
” ఏమైందండీ?” ప్రయాణికులు ఎవరో అడిగారు
”అమ్మ. అమ్మ కనిపించడంలేదు” ఏడుస్తూ అంది.
”ఎప్పటినుండి కనిపించడంలేదు ?”
”చివరగా ఎప్పుడు చూసారు?”
”రాత్రి పడుకుందండి పొద్దున్న చూసేసరికి లేదు. ” కంగారుగా చూస్తూ వణికే స్వరంతో అంది. లక్ష్మి.
”ఆవిడకేమైనా ఆరోగ్య సమస్యలున్నాయా డేమెన్షియా లాంటివి?”
”ఆదీ మధ్యే మొదలయ్యిందండి.  ”అంటూ చైన్ లాగే ప్రయత్నం చేసింది లక్ష్మి.  ఆమె ప్రయత్నం ఫలించి రైలు ఆగలేదు.
”అయ్యో అలాంటి వ్యాధి వున్నవారిని ప్రయాణం చేయించడం తప్పు. స్వంత వాహనం ఫరవాలేదు కానీ రైలెక్కించి తీసుకు రావడం ఇంకా తప్పు”అన్నాడింకో ఆయన
”ప్లీజ్ నాకు కాలూ చెయ్యీ ఆడడం లేదు.  గుండె దడలాడిపోతోంది.  రైలు ఆపండి టీసీని పిలవండి” ఏడుస్తూ అంది లక్ష్మి.  అందరూ గుమిగూడారు.  గోలగోలగా మాట్లాడసాగారు.  చైన్ లాగాలని ఒకరు,పోలీస్లకి  చెప్పాలని ఒకరు, మీడియాకి వివరించాలని ఇంకొకరూ మాట్లాడుకోసాగారు.  జరుగుతున్నా తంతంతా వీడియో  తీశాడొకడు.
తనతోపాటు ఉన్న వ్యక్తి కనిపించకుండా పోవడమన్న భయంకర సమస్య పగవారికి కూడా ఎదురవ్వకూడదు.  రోజూ టీవీల్లోనూ పేపర్లలోనూ కనబడుటలేదు అనే ప్రకటనలతో కూడిన ఫోటోలు చూస్తే జాలేస్తుంది. ఇవాళ గుండె పగిలేంత బాధగా వుంది.  అసలు అసలు అమ్మ కనిపించకపోవడమేంటి? రాత్రి దాకా తనతో కబుర్లు చెప్పిన మనిషి తెల్లవారగానే అదృశ్యమవ్వడమేంటి?
ఇప్పటికే ఆలస్యమయింది ఇకనైనా గట్టిగా లాగాలి లేదా ఎవరిచేతయినా చైన్ లాగించాలి అనుకుని గబగబా చైన్ దగ్గరికెళ్లి లాగే ప్రయత్నం చేసింది.
చేతులు వొణుకుతున్నాయి. కళ్ళు తిరుగుతున్నాయి.  గుండెని ఎవరో పిండేస్తున్నట్టుగా బాధగా వుంది.
”చైన్ లాగొద్దు.  ఎలాగా ఎలహంకా జంక్షన్ వొస్తోంది కదా అక్కడ విషయం చూసుకోవచ్చు” అన్నాడొకతను.
”అయ్యో ఈ లోగా అమ్మకేమైనా అవుతుందేమో.  ఆవిడ నాకోసం వెతుక్కుంటోందేమో.  పొద్దున్న అయిదింటికల్లా కాఫీ తాగకపోతే వుండలేదు.  కళ్ళు తిరుగుతున్నాయేమో. బీపీ షుగర్ డౌన్ అయిపోయాయేమో. ఎలా ఇప్పుడెలా” గుండెలు బాదుకుంది లక్ష్మి.
విషయం లక్ష్మిని దాటి జనంలోకి వెళ్ళిపోయింది. ఒకరు పోలీసులకి చెప్పారు. ఇంకొకరు మీడియాకి వివరణ వీడియోతో పంపారు. లక్ష్మికి కంగారులో శక్తి సామర్ధ్యాలు ఉడిగిపోయినట్టయ్యింది. విరోచనాలు వాంతులూ మొదలయ్యాయి.  తలా గిరగిరా తిరిగిపోసాగింది.  ఏమయ్యిందో ఎందుకిలా అయ్యిందో అర్ధం కావడంలేదు.  ‘అమ్మా అమ్మ’ అంటూ ఏడవసాగింది. జుట్టు పీక్కోసాగింది.  మరి కాస్సేపటిలో రైలు నడక వేగం తగ్గించింది.  ”చూసారా స్టేషన్ వొస్తోంది.  చైను లాగొద్దని ఎంత కరెక్టుగా చెప్పానో చూడండి.  మీ డబ్బులు ఆదా చేసాను నేను ” అన్నాడు చైన్ లాగొద్దని చెప్పినాయన.  లక్ష్మికి ఏ విషయమూ బుర్రకి ఎక్కడంలేదు.
ఎలాహంకా జంక్షన్ రాగానే రైలు ఆగింది.  జరుగుతున్న తంతు చూస్తూనే దిగేవాళ్లు దిగారు.  టీ సి రైలు ఎక్కాడు.  క్షణాల్లో పోలీసులు వచ్చారు.  రైలు ప్రయాణం అక్కడ సమస్య వల్ల అరగంట ఆలస్యం అయ్యింది.
”అయ్యో నాకు లేట్ అయ్యింది” అని గొణిగారొకరిద్దరు.  తర్వాతి స్టేషన్ బెంగళూరు కాబట్టి కొందరు దిగిపోయారు.  ఏదో ఛానల్ వాళ్ళొఛ్చి సీతని ప్రశ్నలతో ముంచెత్తుతూ లైవ్లో చూపించసాగారు.  ఫేస్బుక్,ఇంస్టాగ్రామ్,వాట్సాప్లో విషయం వైరల్ అయ్యింది.
దేశమంతా విషయం తెలిసిపోయింది.  సరస్వతి కాల్ వొస్తోందని ఫోన్ వైపు చూసినా అది ఎత్తి మాట్లాడే పరిస్థితిలో లక్ష్మి లేదు.  తమ్ముళ్లు కూడా రింగ్ చేస్తున్నారు.
చూసి చూసి ఒక మీడియా ఆతను ఫోన్ తీసాడు. ” అక్కతో మాట్లాడాలి” అరిచినట్టుగా అన్నాడు తమ్ముడు.
”ఆమె మాట్లాడే పరిస్థితిలో లేదు” చెప్పాడు మీడియా ఆతను.  వెంటనే ఫోన్ కట్ చేసాడు.
పోలీసులు లక్ష్మిని రకరకాల ప్రశ్నలు వేశారు.
ఆలస్యంగా రైలు బయలుదేరింది.  కుప్పకూలినట్టయిన లక్ష్మిలో చలనం లేదు.
బెంగూళూర్లో రైలు దిగగానే లక్ష్మి భర్త, కూతురు ఆమెని కలుసుకున్నారు
”ఏమైంది లక్ష్మి?” అడిగాడు భర్త.  భర్తని కరుచుకుని అదే జవాబన్నట్టుగా బావురుమంది లక్ష్మి.
పిచ్చ్చిపట్టినట్టూ, పది లంకణాల జ్వరంతో వున్నట్టూ రేగినజుట్టుతో ఎర్రబడ్డ కళ్ళతో వున్న లక్ష్మిని చూస్తే ఆమె భర్తకి, బిడ్డకి భయమేసింది.
నడిచే ఓపిక ఆమెలో వున్నట్టులేదు.  కష్టపడి నడుస్తున్న ఆమెని ఒక పెద్దాయన ఆపాడు.
”మేడమ్ ఒక్క నిముషం ఆగుతారా మీతో మాట్లాడాలి.  నేను మిస్సింగ్ సీనియర్ సిటిజన్స్ బ్లాగ్ స్పాట్ నుండి వచ్చాను. తప్పిపోయిన పెద్దల సంగతులు చూసి వారిని ఇళ్ళకి చేర్చే పనిని ఉచితంగా చేస్తాము. దేశం మొత్తంలో మా సభ్యులు వున్నారు “అన్నాడు
లక్ష్మికి ఎవ్వరితోనూ మాట్లాడాలని లేదు. అసలు ఎవ్వరిని కలవాలనే లేదు.
నిస్సహాయంగా భర్తవైపు రక్షించమన్నట్టు చూసింది. అతన్ని చూసిన తర్వాత ఆమెకి ఉడిగిపోయిన శక్తి కాస్తంత తిరిగి వోచ్చ్చినట్టు అనిపించింది.
”ఇప్పుడు నా భార్య మాట్లాడే పరిస్థితిలో లేదండి వదిలేయండి” అన్నాడు భర్త.  .
”మీరేమీ మాట్లాడక్కర్లేదు.  నేనిఛ్చిన కాగితo చదివి అందులో రాసున్న ప్రశ్నలదగ్గర జవాబులు రాసివ్వండి.  ఆవిడ గురించిన వివరాలు వగైరాలు తెలిస్తే మేము మీ అమ్మగారిని మీతో కలిపేందుకు ప్రయత్నిస్తాము.’ అన్నాడు పెద్దాయన.
ఆయన వయసును గౌరవించో ఏమో లక్ష్మి కూతురు కాగితాన్ని అందుకుంది . జవాబులు తాను రాసి తల్లిని కనుక్కుని కొన్ని రాసింది.  తల్లి ఫోన్లో ఉన్న అమ్మమ్మ ఫోటో పెద్దాయనకి ఫార్వర్డ్ చేసి ఫోన్ నంబర్లూ మెయిల్ ఐడీలూ రాసి ఆయనకీ కాగితాన్ని అందించింది.  లక్ష్మి కుటుంబ సభ్యులంతా త్వరత్వరగా అక్కడినుండి తమ ఇంటికి బయలుదేరారు.
*****
కాశీ క్షేత్రంలోని ఒక వృధాశ్రమం —–
లింగాష్టకం చదువుతూ జాకెట్లు కుడుతున్నారు కొందరు. చీరలమీద ఎంబ్రాయిడరీ చేస్తున్నారు ఇంకొందరు.  పూసలు వూల్ వగైరాలతో గాజులూ జుంకాలూ చేస్తున్నారు ఇంకొందరు.  వూలుతో స్వెటర్లూ శాలువాలు అల్లుతున్నారు మరికొందరు.  బొంతలు కుడుతున్నారు మిగతావారు. అందరిదృష్టి వారి పని మీదే ఉంది.  యాంత్రికంగా పని చేసుకుపోతూ భగవన్నామస్మరణలో వున్న వారిని అడ్డుకోకుండా మౌనంగా నిలబడింది వాళ్ళీడే వున్న ఒక వయోధికురాలు.
లింగాష్టకం పూర్తయ్యింది.  అందరూ క్షణం పాటు విశ్వేశ్వరుడిని ధ్యానించుకున్నారు .
మరో స్తోత్రం మొదలుపెట్టేలోగా దూరంగా నిలబడిన వయోధికురాలు ముందుకు వొచ్చింది.
సీతగారు నమస్కారం అని అచ్చతెలుగులో పలకరించింది.  అక్కడున్న ఇతర మహిళలు ప్రశ్నార్థకంగా చూసారు. కానీ సీతమ్మ మాత్రం ఉలిక్కిపడింది.  అయినా తన ఉలికిపాటును కప్పిపుచ్చుకుంటూ వూలుతో మఫ్లర్ అల్లుకు పోసాగింది.  వయోధికురాలు సీతమ్మ దగ్గరికి వొఛ్చి మీతో కాస్సేపు మాట్లాడాలండి” అంది.
సీతమ్మ జవాబివ్వలేదు.
”ఒక్కనిముషానికి ఇటు రండి ప్లీజ్” అంది వేడుకోలుగా
తప్పనిసరిగా లేచింది సీతమ్మ.
ఇద్దరూ అందరికీ దూరంగా నడిచి ఒక చోట కూర్చున్నారు.
”చెప్పండి ఎందుకు మీ అమ్మాయిని వొదిలిపెట్టి రైలుదిగి వెళ్లిపోయారు?”
“ . . . . . . . .”
”పాపం మీ అమ్మాయి ఎంతో ఏడుస్తూ ఉండగా ఎవరో తీసిన( వైరల్ అయిన) వీడియో చూసి దక్షిణ దేశం యావత్తూ కదిలిపోయింది . మీ జాడ ఎవ్వరికీ తెలియలేదు.  మీరు బ్రతికి వున్నారో లేదో తెలీదు.  మీ పిల్లలు మీ పెద్దమ్మాయిని యెంత సాధించినదీ మీకవసరం లేదు. మీరు మీ మానాన వుండి లక్ష్మిని అలా వేధించడం తప్పుకదా.  కన్నబిడ్డల బాధని పట్టించుకోకుండా ఇంత దూరానికి ఎందుకు వొచ్చారు????ప్రశ్నలమీద ప్రశ్నలు సంధించింది వయోధికురాలు.
పెదవి విప్పి తన విషయాలన్నీ వివరించింది సీతమ్మ
”నాకు చాలా చిన్నప్పుడే పెళ్లయ్యింది.  పెళ్ళవుతూనే అత్తగారింట్లో ఇంటిపని, వంటపని, పశువులు చూసుకోడం, వొచ్ఛేపోయే ఆడపడుచులు, ఇతర అతిధుల అవసరాలు కనుక్కోడంలోనే నాకు తెలీకుండా చాలా ఏళ్ళు గడిచిపోయాయి.  పిల్లలు పుట్టారు.  వాళ్ళ పనులు అదనమయ్యాయి.  అలాగే చేసుకుంటూ ఉమ్మడి  కుటుంబంలో పెద్ద కోడలిగా నా పాత్రకి పూర్తిగా న్యాయం చేసాను.
పిల్లలు పెద్దయ్యారు. పెళ్లిళ్లయ్యాయి. మంచి ఉద్యోగాల్లోనూ సెటిల్ అయ్యారు.  అప్పుడు ఒక రోజు నా భర్త ‘రకరకాల పుణ్యక్షత్రాలు తిరుగుతూ సరదాగా గడుపుదాం’ అన్నారు.  నాకు ప్రాణం లేచొచ్చింది.  యెంత సంబర పడ్డానో చెప్పలేను.  కానీ తన పసిపాపని చూసుకోవడానికి నేను తనతో ఉండడం జరిగితేనే తాను వుద్యోగం చెయ్యగలనంది నా పెద్దకూతురు లక్ష్మి. దాంతో బెంగుళూర్లో పిల్లని చూసుకుంటూ ఇంటిపని వంటపని చేస్తూ ఉండిపోవలసి వొచ్చింది. నా భర్త అడపాదడపా వొఛ్చి వెళ్లేవారు.  అది అవుతూనే పెద్దబాబు, చిన్నబాబు, చిన్నకూతురు ఇలా వొకరింటి తర్వాత వొకరింటికి వెళ్తూ వంటలక్కగా పనిమనిషిగా మిగిలిపోయాను.
‘నాన్న పెద్దవుతున్నారు అమ్మ ఆయనని చూసుకోవాలి’ అని కాని ‘అమ్మకి విశ్రాంతి ఇవ్వాలని కానీ ఎవ్వరికీ తట్టలేదు. కనీసం తాము వెళ్లే సినిమాలూ షికార్లకి కూడా నన్ను ఎప్పుడూ తీసుకు వెళ్ళలేదు.  అమ్మ అంటే ఒక పనిమనిషి. దానికి జీతం బత్తెం అక్కరలేదు. విశ్రాంతి వినోదాలు అవసరంలేదు.  ఆయన ఎప్పుడు నాతొ ఏ ప్రోగ్రామ్ పెట్టినా పిల్లలెవరో ఒకరు చెడగొడుతూ వంతులవారీగా నన్ను వాడుకుంటూనే ఉన్నారు.  నా భర్త గుండెపోటుతో ఎవ్వరూ దగ్గర లేకుండా దిక్కులేనివాడిగా పోయారు.  అది నన్నెంతో బాధ పెట్టింది.  కానీ అది నా పిల్లలెవరికీ పట్టలేదు. మళ్లీ వంతులవారీగా సేవలు మొదలయ్యాయి.  నాకు జ్వరం వొచ్చ్చినా ఒక్క పూట కూడా సెలవులేని పని నాది. ఇది అమ్మ పని కాదు పనిమనిషి పని .
చూసినవారంతా విదేశాలకి తిప్పే కొడుకులూ దేశంలో ఫస్ట్ క్లాస్ కంపార్టుమెంట్లలో తిప్పే ఆడపిల్లలూ వున్న నేనెంతో అదృష్టవంతురాలిని అనుకుంటారు . నా దృష్టిలో ఇది అదృష్టం కాదు . వెట్టిచాకిరిని ప్రేమ అనే ముసుగేసి చేయిస్తూనే వున్నారు నా పిల్లలు.  ఇలా యెంత కాలం అన్నది నాకు ఊహకి అందక అల్లాడిపోసాగాను.  జీవితం మీద విరక్తి మొదలయ్యింది.  అవకాశం దొరికేదాకా కాచుకున్నాను.  పిల్లలకి దూరంగా ప్రశాంతంగా నాకు నచ్చినవిధంగా బ్రతకాలన్న నా కోరికని ఆ రైలు ప్రయాణం తీర్చింది.  కట్టుబట్టలతో అనంతపూర్లో రైలు దిగాను. చేతిలో డబ్బుంది.  దాని సాయంతో కాశి క్షేత్రానికి చేరుకున్నాను. ఇక్కడ ఎంతో బాగుంది. నా గురించి పిల్లలకి తెలియకూడదని నా సెల్ ఫోన్ కూడా వదిలేసాను.  బ్యాంకు లావాదేవీలు పట్టించుకోవడం మానేసాను. ఇక్కడ మేము శ్రమించి కాసిన్ని రూపాయలు సంపాదించు కుంటాము.  వాటితో ఏమి చేసినా మా ఇష్టం.  ఇంతకీ మీరెలా నన్ను పట్టుకున్నారండి ?”ఆశ్చర్యంగా అడిగింది సీతమ్మ.
“మన వయసువారు మతిమరుపుతో తప్పిపోతూ వుంటారు కదా వారిని జాగ్రత్తగా ఇళ్ళకి చేర్చే టీం మాది.  సరే మీ వివరాలు మీ వాళ్లకి చెప్పాలంటారా వద్దా?”అడిగింది వయోధికురాలు
‘నేను ఎక్కడో ఏ ప్రమాదంలోనో చనిపోయానని వాళ్ళని అనుకోనివ్వండి. అమ్మ విలువ ఏమిటో ఇప్పుడు వాళ్లకి అర్ధమవుతుంది.  పనివాళ్ళు, వంటవాళ్లు దొరకడం ఎంత కష్టమో తెలుసు కనకే వాళ్ళు నన్ను ఒకరితర్వాత ఒకరుగా వాడుకుంటూ వొచ్చారు.  ఆ సంగతులన్నీ మరచిపోయి చరమాంకంలో సుఖ శాంతులతో బ్రతకదలిచాను.  రెక్కలు రాగానే ఎగిరిపోతాయి పక్షులు.  మళ్లీ వెనక్కి రావు. అదే విధంగా పిల్లలు కూడా తాము ఎదిగి సెటిల్ అయ్యాక తల్లి తండ్రులని వేధించడం పీడించడం వాళ్ళని వాడుకోడం మానేయాలి. వాడుకుని ఓపిక వుడగగానే వయసుడిగిన ఆవుల్ని కటికవాడికి అమ్మినట్టు వయసుమళ్ళిన తల్లి తండ్రులని వృధ్ధాశ్రమాలకి తోలడం మానేయాలి.  వార్ధక్యంలో కూడా పెద్దలని వాడుకునే పిల్లలని వెలివేయాలి. . . .  లేదా నాలాగా వారికి దూరంగా వెళ్ళిపోయి చివరికాలంలోనైనా తమకోసం తాము” అనేసి చరచరా వెళ్లపోయింది సీతమ్మ.
‘శివశివశివ శివఓమ్ హరహరహరహర ఓమ్ . . . .  అంటూ పాటని అందుకున్నారు పనిచేస్తూ వయోధికురాళ్లు సీతమ్మ గబగబా వారిని చేరుకొని కూర్చుని తన పనిని మొదలుపెట్టింది.  యెంత ఏకాగ్రతగా పనిచేస్తున్నారో అంతే ఏకాగ్రతగా ఈశ్వర ధ్యానం చేస్తున్నారు.
*****
”సారీ అండీ మీ అమ్మగారి ఆచూకీ కనిపెట్టలేకపోయాము. ఆమె చనిపోయివుంటారని మేమనుకుంటున్నాము. ” అన్నాడు పెద్దల ఆచూకీ కనుక్కుంటానని చెప్పిన వయోధికుడు లక్ష్మితో ఫోన్లో
”మీరేమి చేస్తారండి. వయసు మళ్ళి ఆయువు తీరి ఆమె చనిపోయింది.  మీరొక సాయం చేస్తారా అండి ?” అడిగింది లక్ష్మి
” చెప్పండి మీకు ఏమి సాయం చెయ్యాలి ?”అడిగాడు వయోధికుడు
”నాకొక మంచి పనిమనిషి కం వంటమనిషి కావాలండి ”.
”అయ్యో మీకు పనిమనిషి లేదా?”
”ఉండేదండి. ఈ మధ్య చనిపోయింది” అంది లక్ష్మి. 
*****
రచన: శారదా పోలంరాజు
“అమ్మా స్టేషన్ వచ్చింది. పదపద దిగాలి.” కంపార్ట్‌మెంట్‌లో అందరూ గాఢనిద్రలో ఉన్నారు.  “ఇదిగో ఈ బెంచీ మీద కూర్చో. ఇక్కడ మరో రైలు ఎక్కాలి. నేనెళ్ళి టికెట్లు కొనుక్కొస్తాను.” వెళ్ళబోతున్న కొడుకు వైపు జాలిగా చూస్తోంది సుగుణమ్మ.
ముందరే అన్నీ అనుకుంటున్నటే జరుగుతున్నాయనేమో మనసు రాయి చేసుకొని నిర్లిప్తంగా ఉంది.
హటాత్తుగా ఏదో గుర్తు వచ్చినట్టు, “బాబూ! ఇవిగో నా బీరువా తాళాలు. హడావుడిలో వెంట తీసుకొని వచ్చేసాను.” తల్లి చేతుల్లోంచి తాళాలు అందుకుంటూ  పెద్దపెద్ద అంగలు వేస్తూ కదిలి పోయాడు.
“ఏమిటో! లోకం ఎటు పోతోందో?” వాడికి ఏమి తక్కువ చేసాను? పుట్టిన కాడి నుండి కళ్ళల్లో పెట్టుకొని పెంచుకున్నామే?
ఆయన మాత్రము….వాడు అడిగింది అడిగినట్టు ఇస్తూ పెంచారు. కోరిన వస్తువులు వాహనాలు…..అనుకున్న చదువు కావాలనుకున్న అమ్మాయితో పెళ్ళి…. చివరకు అప్పు చేసి ఒక చక్కటి ఇల్లు కూడా కొని తన పెన్షన్ తో తీర్చారు. ఈ నాటికి మనవల చదువులకు ఫీజులు గాని అవసరాలు గాని తామే తీరుస్తున్నామే!
ఆరునెలల నాడే ఆయన ఎంత ముందు చూపుతో వాళ్ళ వైఖరి తెలుసుకున్నారో కదా! తనకే మాతృ ప్రేమ కళ్ళకు పొరలు కమ్మేసింది.
రాత్రి విన్న మాటలు చెవిలో గింగురుమనసాగాయి.”ముసలాడిని సాగనంపాము. కాని ఈవిడను వదిలించుకుంటే గాని నాక్కావలసినట్టు ఉండే వీలు లేదు.  ఆయన ఎప్పుడో కొని పడేసిన ఐదెకరాల భూమి ఈ రోజు కోట్లలో ఉందట. బంగారమే పండుతోంది. ఈవిడేమో చూడబోతే పిడిరాయిలా ఉంది. ఆవిడ ఉన్నన్నాళ్ళూ మనమనుకున్న పనులు సాగవు. ”
ఆ పై మాటలు గుసగుసగా సరిగ్గా వినిపించలేదు. చివరలో కాజీపేట ఆశ్రమాలు అన్న మాటలు మాత్రం వినిపించాయి.
“డబ్బులదేముందే. ఆ నాటికి రెడీ. సరే ఉంటానింక. పుటుక్కున మాటలు వినిపిస్తే లేనిపోని రచ్చ.”
నిద్రపట్టక బాల్కనీలోకి వచ్చినప్పుడు చెవులో పడుతున్న మాటలను త్రోసిపారేయ లేకపోయింది.
************
“అమ్మా! చిన్నపిన్ని నిన్ను చూడాలని కలవరిస్తోందట. ఒకసారి వెళ్ళి వస్తే బాగుంటుందేమో!” అన్న కొడుకు మాటలకు సుగుణమ్మ గుండెలో ఒక్కసారి కలుక్కుమంది.
“మిమ్మల్నే. అత్తయ్యగారూ…. ఒకసారి వెళ్ళి రండి. మీక్కూడా కాస్త మార్పు ఉంటుంది. మామయ్యగారు పోయిన కాడి నుండి ఇంటికే అంకితమైపోయినారు. మీ బట్టలు సర్దుకుంటే రాత్రి ట్రైన్‌కు బయలుదేరవచ్చు. ” తేనెలాంటి మాటలు చురకల్లాగా తగిలాయి.
తల ఊపి గదిలోకి వెళ్ళింది సుగుణమ్మ.
ఎంత మూర్ఖురాలు తను. అంత ముందుచూపుతో చెప్పినప్పుడు ఆయన మాటలు కొట్టిపారేసింది…ఆస్పత్రిలో …
“అమ్మీ! ఒకసారి అబ్బులుని రమ్మని ఫోన్ చేయవోయ్”,
“అబ్బులా? వాడెందుకయ్యా ఇప్పుడు? చూద్దామని ఉందా?”
“కాదులే వాడితో పని ఉంది. అర్జెంటుగా రమ్మను. రేపు నువ్వు వచ్చేటప్పుడు.బీరువాలో కింద లాకర్‌లో పెట్టిన ఆకుపచ్చ బ్రీఫ్ కేస్ జాగ్రత్తగా తీసుకొనిరా. జాగ్రత్తగ.అంటే ఎవరి కంటపడకుండా” సంధి ప్రేలాపన కాదు కదా! అనుమానం పొడచూపించింది.
ఆమె ముఖ కవళికలు గమనిస్తూ…”అమ్మీ! అంత అనుమాన పడకే. పొయ్యే లోపల కొన్ని ముఖ్యమైన కార్యక్రమాలు చక్కబెట్టాలి. అంతే. ఎక్కువగా ఆలోచించకు. నాలుగేళ్ళనాడు అందరమూ కలిసి అరకు చూసి వస్తూ విశాఖపట్టణం రైల్వే వెయిటింగ్ రూంలో చూసిన సంఘటన మర్చి పోయావుటే అమ్మీ.”
ఒక్కసారి ఆ దృశ్యం గుర్తుకు వచ్చి వెన్నులోంచి వణుకు లాగా మొదలయింది.
“నిజమేనండి…అయినా ఇప్పుడా సంగతి దేనికి?”
“ఆ సమయము వచ్చిందే అమ్మీ. దానికి అబ్బులైతేనే సరైన వాడు. అందుకే వాడిని పిలిపించమంటున్నాను.”
************
“ఏరా అబ్బులూ! బాగున్నావా? ”
పొద్దున్నే ఆయనకు ఆహారం తీసుకొని వచ్చిన సుగుణమ్మకు  అబ్బులును చూడగానే కాస్త ప్రాణం లేచొచ్చినట్టయింది. గత పదిరోజులుగా రాత్రింబవళ్ళు తానొక్కతే బిక్కుబిక్కుమంటూ అక్కడే ఉండటము,  ఇంటికి వెళ్ళి తానింత తిని ఆయనకు కావలసినవి తేవడంతోటే సరిపోతోంది. కొడుకు కోడలు చేర్చినప్పుడు రావడమే. మళ్ళీ మొహం చూపించలేదు. అదేమంటే, ఆస్పత్రిలో ఒకరి కన్నా రానియ్యరు అని చెప్పి తప్పించుకుంటూ ఉన్నారు.
అప్పటికే ఏమేమి చర్చలయ్యాయో ఏమో, “అబ్బులూ! నేను చెప్పింది బాగా గుర్తుందిగా. మీ అమ్మగారిని  ఇంక నీ చేతుల్లొ పెడుతున్నాను.”
ఆయన మాటలకు చర్రున, “చాల్లేండి మీరూ మీ మాటలు.  ఒక నాలుగు రోజుల్లో ఇంటికి పంపిస్తామని చెప్పారు.  తొమ్మిది నెలలు మోసి కన్న కొడుకు. మనల్ని కళ్ళల్లో పెట్టుకొని చూసేవాడుండగా మీరూ మీ చోద్యపు మాటలూ.”
“సరేలేవే…. నువ్వేమో తొమ్మిది నెలలు మోసి కన్నావు. నేను తొమ్మిదేళ్ళు వచ్చేదాకా భుజాల మీద ఎత్తుకొనిపెంచాను. మరి ఇప్పుడో తొమ్మిది తొమ్మిది పజ్జెనిమిదేళ్ళగా కోడలి బొటనవేలి కింద ఉన్నాడు కదే. నువ్వు కోరుకున్నట్టే జరిగితే సరే సరి. అదృష్టవంతురాలివి. నన్ను చూసుకోవడానికి నువ్వు  ఒళ్ళు హూనం చేసుకుంటున్నావు. మరి నిన్ను చూసుకొనే వాళ్ళు ఎవరే?”
*****************
ఆరునెలలు ఎట్లా గడిచాయో! ఆయన మాటలలో ఒక్కటి కూడా పొల్లుమాట లేదనిపిస్తోంది. ఏదొ ఒకరోజు ఈ స్థితి రాబోతుందని అర్థమౌతూనే ఉంది.
“ఇదిగోనండి అత్తయ్యగారూ ఈ పెట్టెలో సర్ది పెడతాను మీ బట్టలు మందులు తెచ్చేయండి.” ఎప్పుడెప్పుడు సాగనంపుదామా అని ఆరాటం స్పష్టంగా వినిపిస్తున్నది.
“అంతపెట్టె వద్దులేమ్మా. నాలుగు చీరల భాగ్యానికి ఈ చేతి సంచీ చాల్లే.” కొన్నాళ్ళగా పాత చీరతో కుట్టుకున్న సంచీ తిసుకొని వచ్చి,  నాలుగంటే నాలుగు చీరలు అందులో పెట్టుకొని జిప్ వేసి కొసలో తాళం పెట్టేయడం చూసిన కోడలి మొహం వికసించింది.
“అమ్మయ్య బంగారం డాక్యుమెంట్స్ ఏమీ వాల్యుబుల్స్ తీసుకోలేదన్న మాట.” అనుకుంటూ  ఆనందం దాచుకోవడానికి తంటాలు పడటం సుగుణమ్మ కొనచూపుతో గమనిస్తూనే ఉంది.
“కాస్త ఈ కాగితాల మీద సంతకాలు పెట్టేయమ్మా.. నాన్న పెన్షన్‌లో ఏవో మార్పులు వచ్చేట్టున్నాయట. ఈ లోగా అవసరానికి ఉంటాయి. ఇవిగో వీటన్నిటిమీద ….ఇక్కడ ఇక్కడ.” అంటూ బొత్తి కాగితాలు ముందర పెట్టాడు.
“అమ్మీ జాగ్రత్తే. ఎక్కడంటే అక్కడ సంతకాలు పెట్టించుకోవచ్చు. సంతకం పెట్టేటప్పుడు నేను చెప్పిన మాట గుర్తు చేసుకో.”
“అత్తయ్యగారూ జాగ్రత్తగా పెట్టండి. అసలే మీ చేతుల్లో పట్టులేక వణుకు వస్తోంది. మళ్ళీ సంతకాలు టాలీ అవక పోతే ఇబ్బంది.”
మనసారా నవ్వుదామనిపిస్తున్నది. బలవంతంగా అదిమి పెట్టుకొని చూపించిన చోటల్లా గిలికేసింది.
************
రాత్రే అబ్బులుకు ఫోన్లో చెప్పింది. “అరే అబ్బులూ ఏమిటోరా నాకు అనుమానంగా ఉంది. కాజీపేట రైల్ స్టేషన్ అంటున్నారు…”
తన ఇంట్లో పాలేరు. జారిపోతున్న నిక్కరు ఒక చేత్తో పట్టుకొని మరో చేత్తో కర్రపుల్ల పట్టుకొని గొడ్లంబడి తిరుగుతూంటే తానే పాపం అని జాలి తలచి, బళ్ళో వేసింది. వాడి తల్లితండ్రుల పుణ్యమాని చక్కగా చదువుకుంటూ డిగ్రీనో ఇంకా పై చదువో పూర్తి చేసాడు.
ఏదో గుమాస్తా ఉద్యోగం చేసుకునే  ఒక బక్క ప్రాణం. వాడు మాత్రం తనని ఏమని పోషిస్తాడు?
అయినా ఆయన చెప్పారు కదా అని ఫోన్ చేసి చెప్పడం అయితే చెప్పింది.
************
రైల్వే స్టేషన్ లో ఒక్కతే కూర్చొని….
“ఎందుకైనా మంచిది మరొక్కమారు గుర్తు చేయాలి” అనుకుంటూ ఫోన్ తీసి చూడగానె ఒక్కసారి గుండె ఝల్లుమంది.
ఫోన్ మొత్తం ఖాళీ. నంబర్లు వాట్సాప్ మెసేజీలు అన్ని తుడిచేసి ఉన్నాయి.
“ఇదిగో ఇందులో నీకు ముఖ్యమైన నంబర్లన్నీ రాసి ఉంచాను. జాగ్రత్తగా పెట్టుకో. అత్యవసర సమయంలో ఉపయోగ పడవచ్చును.” జాకెట్టులో దాచుకున్న చిన్న పర్సు తెరిచింది.
ఆయన ఫోటో తనను చూసే నవ్వుతున్నట్టు కనిపించింది. “ఏమి జరుగుతున్నదో చూసావా అమ్మీ.?” అంటూ వెక్కిరించినట్టుగా చూస్తున్నాడు.
టకటకమంటూ బూట్ల చప్పుడు వినిపించి వంచిన తలకు మొదట పోలీసు బూట్లు కనిపించి మెల్లిగా తల పైకెత్తింది. ఎదురుగా  ఉన్న వ్యక్తిని మొదట గుర్తించ లేదు. మెల్లిగా తేరుకొని, “అబ్బులూ” అని గొణిగింది.
పోలీసు ఇన్స్పెక్టర్ గబగబ వచ్చి సెల్యూట్ కొట్టి ఎటెన్షలో నిలబద్డాడు.
వెనుకనే ముగ్గురు కానిస్టేబుల్స్.
“థాంక్యూ ఇన్స్పెక్టర్.”  సుగుణమ్మ పక్కన బెంచీ మీద కూర్చున్నాడు. ఆవిడకు అంతా అయోమయంగా ఉంది.
************
అవతల ప్లాట్‌ఫాం మీదకు వెళ్ళిన మాధవ్ తల్లి వైపే ఒక కన్ను వేసి మధ్యలో నిద్ర మత్తు వదిలించుకోవడానికి టీ తాగి మళ్ళీ వచ్చి చూసేటప్పటికి ఒక్క క్షణం గుండె ఆగినట్టయింది.
ఫుల్ సూట్‌లొ ఉన్న వ్యక్తి చంటిబిడ్డను పొదివి పట్టుకున్నట్టు తల్లిని పట్టుకొని నడిపిస్తున్నాడు. ఆవిడ అతని నడుము చుట్టూ చేయి వేసి ఆసరా కోసం వాలిపోయి మెల్లిగా అడుగులు వేస్తున్నది. వెనుక  అమ్మ  సంచీ అపురూపంగా పట్టుకొని నడుస్తూన్న కానిస్టేబుల్. ఎవరు వాళ్ళు? అమ్మను ఎక్కడకు తీసుకెళ్తున్నారు?
ఆలోచనలో తన తిరుగు ప్రయాణపు ట్రైన్ వచ్చేయడంతో ఎక్కేసాడు.
“మాధవ్! బీరువా తాళాలు కనిపించటం లేదు.” ఇంట్లోకి పూర్తిగా కాలు పెట్టక ముందే ఎదురైన భార్య చేతిలో తాళాలు పెట్టి,
“అవి తరువాత చూద్దువు కాని, నాకు కాస్త కాఫీ తెచ్చి పెట్టు రాత్రంతా నిద్ర లేదు. మళ్ళీ బాంక్ వైపు వెళ్ళి రావాలి.” టవల్ తీసుకొని బాత్రూంలోకి వెళ్ళీన అతనికి ఒక్కసారిగా, “మాధవ్.” అన్న కేక వినిపించగానే హడావుడిగా బయటకు వచ్చేసాడు.
బీరువా ముందర నిలువు గుడ్లేసుకొని నిలబడ్డ భార్య, ఖాళీ బీరువా ఎక్కిరిస్తూ కనిపించాయి. లాకర్ నుండి రెండు వెండి కంచాలు నాలుగు గ్లాసులు మరి కొన్ని పూజ సామాగ్రి తొంగి చూస్తున్నయి.
“అదేమిటి అమ్మ నాలుగు చీరలు మాత్రమే కదా సంచీలో పెట్టుకెళ్ళింది. బీరువా ఖాళీగా ఉన్నదేమిటి?”
“అయ్యో అయ్యో అన్ని నగలు ఏమయ్యాయండి? పలకసరులు, అరడజను గాజులు,  చంద్రహారము, ఇంకా ఇంకా అన్నీ కలిపి ఓ యాభై తులాల నగలు ఉండాలి.  అక్కడి ఐదెకరాల భూమి కాగితాలు. ఎన్ని కోట్ల విలువయ్యేవి.” ఏడుపు ఒక్కటే తక్కువ.
“సరే. గోల చేయవాక ఎక్కడికి పోతాయి. వేరే అలమారలో పెట్టిందేమో తరువాత చూద్దాము. ముందర అమ్మ సంతకాలు పెట్టిన కాగితాలు నీ దగ్గరే ఉన్నాయి కదా. తీసి పెట్టు.బాంకుకు వెళ్ళి వస్తాను”
************
ద్వారం పక్కన “అభినందన్” ఐ ఏ ఎస్ అన్న పేరు చూసి ఒక్క క్షణం ఆగింది సుగుణమ్మ.
“అమ్మా అబ్బులుగాడికి రిజిస్టర్ లో పేరేమి రాయమంటారమ్మా?”
హెడ్మాస్టర్ గారి ప్రశ్నకు సమాధానంగా, “అభినందన్ అని రాసుకోండి మాస్టారూ. బాగా చదువుకొని అందరి అభినందనలు పొందాలని ఆశీర్వదింఛండి.”
“అమ్మీ! నీ బంగారు చేతులతో ఏ ముహుర్తాన బళ్ళో చేర్పించావో కాని, వాడు ఎంత అభివృద్ధిలోకి వచ్చాడో చూడవే. మంచి ఉద్యోగంలో చేరాట్ట.” భర్త మాటలు చెవిలో గింగురుమన్నాయి.
అబ్బులు రెండు చెంపలూ ఆప్యాయంగా నిమిరింది.
“అమ్మా రాత్రంతా సరిగ్గా నిద్రలేక అలసిపోయినట్టున్నావు.  గదిలో విశ్రాంతి తీసుకోమ్మా”. అతని భార్య అందజేసిన కాఫీ ఫలహారాలు చేసాక అనునయంగా అన్న అబ్బులు మాటలకు,
“ఒక్క నిమిషం నాయనా. నా బరువు నీ మీద పెట్టేస్తే నాకు స్థిమితం.” సంచీ తీసుకొని…..
అడుగున తను ఎంతో జాగ్రత్తగా కుట్టిన రహస్యపు అరకు ఉన్న జిప్ తెరిచి కొడుకు కోడలికి తెలియకుండా దాచి పెట్టిన ఫైల్, మధ్యలో ప్లాస్టిక్ కవర్‌లో పెట్టిన బంగారు నగలన్నీ అతని చేతిలో పెట్టింది.
“నాయనా, మహానుభావుడు, “కుపుత్రో జాయేత క్వచిదపి కుమాతా న భవతి” అన్న మాట నేను అబద్ధం చేస్తున్నానని భయంగా ఉందిరా. ఈ విధంగా కన్న కొడుకును మోసబుచ్చి నే చేస్తున్న పనులను భగవంతుడు కూడా క్షమించడేమోరా?”
“అమ్మా! తల్లి ఏ నాటికీ కుమాత కాదమ్మా. బాబుగారు, మీరు చేయవలసినదంతా చేసారు. కావలసినంత ఆస్థి సమకూర్చారు. అయినా మిమ్మల్ని వదిలించుకోవడానికి ప్రయత్నం చేసారు కదమ్మా. ఇంక నీ భవిష్యత్తు కూడా చూసుకొమ్మని కదమ్మా బాబుగారు చెప్పినట్టు చేస్తున్నావు.  ఇంక ఎటువంటి ఆలోచనలూ పెట్టుకోకుండా హాయిగా విశ్రాంతి తీసుకోమ్మా.”
పడుకున్నదే గాని మళ్ళీ ఆలోచనలు…….
“నాలుగేళ్ళనాడు  అరకువేలీ చూసి వస్తూ రైల్వే రిటైరింగ్ రూములో దృశ్యం గుర్తు ఉందిటే అమ్మీ…….?”
కుటుంబమంతా కలిసి ట్రైన్ కోసం ఎదురు చూస్తూండగా కనిపించిన ఆ దృశ్యం తలుచుకుంటేనే ఒళ్ళు గగుర్పొడుస్తూంది.
సామాను వేసే ట్రాలీ లాక్కు వస్తూ కనిపించారు కూలీలు. వెనకాలే రైల్వే నర్సుడ్రెస్‌లో ఇద్దరు.
ఒగ్గులాగా ముడుచుకొని ఉన్న వృద్ధురాలిని ఒక కూలీ ట్రాలీ మీద నుండి ఎత్తుకొని బెంచి మీద పడుకోబెట్టారు. ఆవిడ ఏమిటో తెలిసీ తెలియని స్థితిలో గొణుగుతూ ఉన్నది. అంత ముసలావిడ ఎవరూ లేకుండా ఒంటరిగా ప్రయాణం చేయడం ఏమిటో? ఆరాటం పట్టలేక అటుగా పోతున్న కూలీని  ఆపి అడిగింది. అతను చెప్పిన వివరాలు బట్టి…..
ట్రైన్ ఖాళీ అయ్యాక శుభ్రం చేద్దామని వెళ్తే ఈవిడ కనిపించింది. కొడుకు వెంట వచ్చాడని, కూతురు ఈ వూళ్ళోనే ఉంటుందని చేతిలో ఒక కాగితంలో అడ్డదిడ్డమైన ఫోన్ నంబరు చూపించింది.
“అవునండి…ఆ వృద్దురాలి గతి తలుచుకుంటేనే కడుపులో తరుక్కు పోతుంది. ఆ సంతానం అంత దౌర్భాగ్యులేంటండీ మరీనూ? అయినా మీకు ఈ సమయంలో ఆవిడ ఊసు  దేనికట?”
ఆయాసపడ్తూనే  చాలా విషయాలు చర్చించాడు ఆయన.
“అమ్మో! ఆయన అంత ముందు చూపుతో వ్యవహరించబట్టి తనకు ఈ అండైనా లభించింది. లేకపోతే తాను కూడా ఆ ముసలావిడ లాగా రైల్వ్ ప్లాట్‌ఫాం మీద…” తలుచుకుంటేనే ఒళ్ళు జలదరిస్తోంది.
“సుమా అమ్మను జాగ్రత్తగా చూసుకో. ఏ నిమిషమైనా మాధవ్ నుండి ఫోన్ రావచ్చు.,  నేను చెప్పినట్టుగా మాట్లాడు.” ” అబ్బులు ఆమెను భార్యకు అప్పగించాడు.
**********
అమ్మ చేత ఎంతో ముందుచూపుతో సంతకాలు పెట్టించుకున్న కాగితాలు పట్టుకొని హుటాహుటిగా బాంక్ వద్దకు చేరాడు మాధవ్. ఎంత కాదన్నా నాన్న పెన్షన్‌లో ఎఫ్.డిలలో దాచిన మొత్తం యాభై లక్షల పైమాటే ఉంటాయి.
మేనేజరు తాను పరిచయం చేసుకొని, “మా అమ్మగారికి ఆరోగ్యం బాగా క్షీణించి పవారాఫ్ ఎటార్నీ నాకు ఇచ్చేసారండి. మా నాన్నగారి అమ్మగారి ఎకౌంట్ నాకు ట్రాన్స్ఫర్ చేసే ఏర్పాట్లు…..”
చేతిలో కాగితాల మీద ఉన్న సంతకాలను పరిశీలనగా చూసి, “మీరు సుగుణమ్మగారి అబ్బాయేనా?” అనుమానంగా అడిగాడు.
“అవునండీ, ఇవిగో నా ఆధార్ కార్డ్ ఇంకా ఇతర ఐడెంటిటీ…”
“ఆగండాగండి. సారీ, ఇవి సుగుణమ్మగారి సంతకాలు కావండి. ఏవో ఫోర్జరీ…”
“ఫోర్జరీ ఏమిటండీ? మా అమ్మ స్వయంగా సంతకాలు పెట్టి ఇచ్చిన డాక్యుమెంట్స్. పెద్ద వయసు వల్ల కాస్త తేడా వచ్చిందేమో మరొక్కసారి చూడండి.. కనీసం ఎంత ఎమౌంట్ ఉందో చెప్పగలుగుతారా?”
“ఆవిడ మా రెగ్యులర్ కస్టమర్. ఆవిడ సంతకం నేను చాలా సులభంగా గుర్తించగలుగుతాను. అయినా అట్లా ఎవరికంటే వారికి పర్సనల్ ఎకౌంట్ డిటెయిల్స్ చెప్పగూడదని రూల్ ఉంది కదా ఆ మాత్రం తెలియదా.”
సంతకాలు పెట్టేటప్పుడు జాగ్రత్తే అమ్మీ. నే చెప్పిన మాటలు గుర్తు పెట్టుకో….. భర్త మాటలు తలుచుకుంటూ తల్లి చేతికొచ్చినట్టు గిలికి పారేసిందన్న వాస్తవం గమనించలేదు పాపం ఆ కొడుకు.
మొహం వేళ్ళాడేసుకొని ఇలు చేరిన మాధవ్ చెప్పిన సమాచారం విన్న అతని భార్యకు కాళ్ళూ చేతులూ ఆడలేదు.
“ఇంట్లో డాక్యుమెంట్స్ బంగారం మాయం. బాంక్‌లో ఎకౌంట్ ఎక్కడిదక్కడ లాక్ అయిపోయింది. ఇంక ఇప్పుడేమి చేయాలి.
ఫోన్ ఉంది కదా ఒకసారి చేసి మాట్లాడు. నెమ్మదిగా ఎక్కడ ఉన్నదో తెలుసుకో. పోయి పిలుచుకు రా.”
*******
“అమ్మా సుమా. ఇదిగో నా మొబైల్ మోగుతోంది. మాధవ్ నంబరే. ”
“అలో….నేను కాజీపేట్ టేషన్లో పని చేత్తానండే. ఈడ బల్ల కాడ ఊడుత్తా ఉంటే ఈ ఫోన్ కనబడింది సారూ. పోలీసులకు అప్పచెప్పేదానికి ఎత్తుకెళ్తుండానండే.”
“అయ్యో. ఫోన్ కూడా అక్కడే పడిపోయిందట. అమ్మను కాంటాక్ట్ చేసే మార్గమే లేదు.”
*******
తండ్రి ఆబ్ధికం ముగించాననిపించి భోజనాలు చేసి టివిలో చానెల్స్ మారుస్తున్న మాధవ్ హఠాత్తుగా వెనక్కు ఒక తెలుగు వార్తల చానెల్ వద్దకు వచ్చి ఆగిపోయాడు. రిబ్బన్ కట్ చేసి ఒక బిల్డింగ్ ప్రారంభోత్సవం. లైఫ్ సైజులో ఉన్న ఫోటోకు దండవేసి ఉంది. కింద స్క్రోల్… కరుణాలయం ఆశ్రమం ప్రారంభోత్సవ కార్యక్రమం. రిబ్బన్ కట్ చేసిన   కలెక్టర్ అభినందన్.
కనిపిస్తున్న దృశ్యం చూసి అవాక్కయ్యారు.
మైకు ముందర చిన్న అంచు ఉన్న గద్వాల్ చీరలో నిండుగా కనిపిస్తోంది సుగుణమ్మ. పక్కన కుర్చీలో దర్జాగా ఉన్న అభినందన్.
“కారణాలు ఏవైనా కాని, ఆర్ధికంగా భారం కావచ్చు, వారి స్వేచ్చకు ఆటంకం అనిపించవచ్చు. దానికి మార్గంగా తీర్ధయాత్రలని తీసుకొని వెళ్ళి రైళ్ళల్లో దూరప్రాంతాలలో వదిలేయడం చాలా సాధారణం అయింది. మన రైల్వేస్ వారి లెక్కల ప్రకారం నెలలో కనీసం పదిమందైనా వృద్ధులు అనాథలగా వదిలేయబడుతున్నారు. చేతనైన వారు వృద్ధాశ్రమాలలో చేరటమో, అదీ చేతకాని వారు బిక్షగాళ్ళగానో మారుతున్నారు.
కొంతకాలం క్రితం విశాఖపట్టణం ప్లాట్‌ఫాం మీద ఒక అభాగ్యురాలిని చూసాక అటువంటివారికి  ఏదైనా మన చేతనైనంత సహాయం చేద్దామన్న కలిగిన ఆలోచన ఫలితమే ఈ కరుణాలయం. పెళ్ళిళ్ళు అవగానే సంసార బాధ్యతలు, ఆ తరువాత పిల్లల పెంపకం వాళ్ళ పెళ్ళిళ్ళు మనమళ్ళు అదే ఊబిలో చిక్కుకొని చాలామంది వృద్ధాప్యం వచ్చేదాకా తమ సంగతి ఆలోచించను కూడా ఆలోచించడం లేదు. తమ భవిష్యత్తు గురించి కూడా ఆలోచించాలి. మధ్యతరగతి కుటుంబాల్లో వృద్దాప్యం గడ్డుకాలం. ప్రశాంతంగా మరణించేవారు అదృష్టవంతులు. అట్లా కాకుండా ఏదైనా రోగాల బారిన పడ్డప్పుడు పడే నరకయాతన కన్నా ఆర్ధికంగా తట్టుకోవడం దుర్భరం అవుతోంది.ఆ పరిస్థితి రాకుండా చూసుకోవలసిన భాధ్యత ఎవరిది వారికే. ఒకరి మీద ఆధార పడవలసిన అవసరం లేకుండా చూసుకోవాలి……………….
కొనసాగుతున్న ప్రసంగము వింటూన్న కళ్ళల్లో నుండి ధారాపాతంగా కారుతున్న నీటిని తుడుచుకునేందుకు కూడా శక్తి లేక కూలబడిపోయిన అతని వైపు భార్యా అత్తగారూ చూస్తూ ఉండి పోయారు.
తప్పు ఎవరిదైనా… వెనక్కు తిప్పలేని గతము….
రచన: బి.శ్రీదేవి
హలో హలో . . నేను రా. .  నాన్నని . . అమ్మమ్మ చనిపోయింది అన్నాడు సుభాష్. .  అమెరికా లో ఉన్న తన కొడుక్కి ఫోన్ చేసి. ఆ…ఆ. అదెప్పుడు మొన్న ఆదివారమేగా నాతో మాట్లాడింది. .ఇంతలో ఎమైంది, అన్నాడు అవతల నుంచి శ్రీకర్
హార్ట్ ఎటాక్ . .. జస్ట్…టెన్ మినిట్స్ అయింది. . అమ్మమ్మ అంటే నీకెంత ఇష్టమో నాకు తెలుసు అందుకే ఫోన్ చేసా. .  నువ్వు దూరంగా ఉన్నావు. . రాలేవులే. ..అమ్మ నీకు చెప్పమంది. .. . ..రావడం కుదురుతుందా. .  ఇప్పటికిప్పుడంటే కష్టం అనుకో . .. .. అంటుండగానే. .. .
అదేంటి డాడ్. . నేను వస్తా…వచ్చేదాకా బాడీని ఉంచండి అని చెప్పి తదుపరి ఏర్పాట్ల కోసం. ..ఫోన్ పెట్టేసాడు అనుకున్నట్టుగానే అమెరికా నుంచి వచ్చి అమ్మమ్మ డెడ్ బాడీ ముందు వాలిపోయాడు. .  దూరబారాన ఉన్న మీరు రాలేదని ఉంచాం. . రండి శ్రీకర్ బాబు చివరి చూపు సూసేయండి . .. రెండు రోజులైంది… శవాన్ని ఇంకా తీయకపోతే వాసన వస్తుంది అన్నారు చుట్టు పక్కలవాళ్లు. అమ్మమ్మ గుండు రాయిలా ఉండేది. . అమ్మమ్మకి హార్ట్ ఏటాక్ ఏంటి అమ్మా అంటూ చిన్నపిల్లాడిలా ఏడ్చాడు. నా పెళ్ళి వరకు ఉంటాను అని చెప్పింది. .. నాతో అమెరికా వస్తానని చెప్పింది అంటూ బోరుమన్నాడు శ్రీకర్. .
మనమేమి చేస్తాం నాన్నా. . మన చేతిలో ఏముంది. . అంతా ఆ పై వాడి దయ. .. పద నాన్నా స్నానం చేసి వద్దాం అంటూ ఇరవై ఏడేళ్ల కొడుకుని తీసుకుని స్నానానికి తీసుకుని వెల్లాడు తండ్రి సుభష్. స్నానపానాదులు కానిచ్హిన శ్రీకర్ తో . .. పద నాన్నా హైదరాబాద్ వెళ్లి మల్లీ వద్దాం…ఇక్కడేముంటావ్. . ఏసి ఉండదు…సదుపాయాలుండవ్. . వచ్చిన వాళ్లు పోయిన వాల్లతో గొడవ గొడవ గా ఉంటుంది ఇల్లంతా  అన్నాడు సుభాష్
లేదు నాన్న పెద ఖర్మ తంతు అయ్యేదాకా నేను ఇక్కడే ఉంటా.. ఈ కోటిపళ్లి తో, అమ్మమ్మతో నాకు చాలా జ్ఞాపకాలున్నాయి. . వీలైతే మీరుండండి, లేకపోతే మీరు వెళ్లి రండి అన్నాడు స్తిరంగా. ..
అదేంటి శ్రీకర్ నువ్వు ఇక్కడ ఉండలేవు. .
లేదు నాన్న.. చిన్నప్పుడు ఇక్కడే పెరిగా. . ఇక్కడే తిరిగా. .. నాకు పునర్జన్మ ఈ వూరే ఇచ్చింది నాన్న అని గట్టిగా అనేసరికి సుభాష్ మౌనంగా ఉండిపోయాడు. అమ్మమ్మ పోయిన బాధలో ఉన్నాడు…సరెరా నీ ఇష్టం అని చెప్పి వెళ్లిపోయాడు సుభాష్.
పక్క వీధిలో రచ్చబండ పక్కనే ఉన్న అలివేలు వచ్హింది…
మామ్మ బాగున్నావా. . అని పలకరించిన శ్రీకర్ ని గట్టిగా వాటేసుకుని . ..బాగున్నా మనవడా… మొన్న సాయంత్రం కూడా నాతో మాట్లాడిందిరా…ఇంతలోనే మ్రుత్యువు తీసుకుపోయింది అమ్మమ్మని ,అని కన్నీల్ల పర్యంతమైంది అలివేలు.  నిన్ను తలవని రోజు లేదురా మీ అమ్మమ్మ..మా శ్రీ కి ఇది ఇష్టం, అది ఇష్టం , వాడు ఇలా ఆడేవాడు, ఇలా తినేవాడు, ఇలా పడుకునేవాడు అని ఒకటే కబుర్లు చెప్పేది…మా శ్రీ దగ్గరకి వెల్తా…పెళ్ళి కాకముందే వెళ్లి చూసి వస్తా. . పెల్లైతే కొత్త జంట మద్య నేనెoదుకు అంటుండేది…వాడి పొడుగింత. . వాడు ఆజానుబాహుడు అని ఏ పిల్లైనా బాగుందంటే చాలు…మా శ్రీకి బాగుంటుందా అలివేలు అనేది. . అంటూ కబుర్లు చెబుతున్న అలివేలు, కల్లల్లో వచ్చి న కన్నీళ్లు తుడుచుకుంది స్నేహుతురాలైన అనసూయ ను తలచుకుంటూ… ఆమె వంక తదేకంగా చూస్తూ ఆమె మాటల్లో అమ్మమ్మని గుర్తు చేసుకుంటున్నాడు శ్రీకర్. ఉన్నట్టుండి మామ్మా రండి ఒక దగ్గరికి వెల్లాలి అని ఉదుటున లేచి గోడ కొయ్యకున్న షర్ట్ తీసి వేసుకుని ఆ అలివేలు మామ్మ బుజం మీద చేయి వేసి పెరటిలో ఉన్న మొక్కలవద్దకు తీసుకుని వెల్లాడు. . పెరట్లో మొక్కలన్నీ చాలా పెద్దవయ్యాయి. .  మామిడి చెట్టు ,పనస చెట్టు, జామ చెట్టు, దానిమ్మ…నిమ్మ…యెలమ కాయల చెట్టు. ..ఒకటేమిటి…రక రకాల చెట్లు . . వ్రుక్షాలైపోయాయి…కొత్తగా చేరాయి కొన్ని మొక్కలు…ఆ సంపెంగ చూడు ఎంత పెద్ద గా అయిందో అని ఆ రోజులను తలుచుకున్నాడు శ్రీకర్.
అప్పుడే ఈ మొక్కలన్నీ ఎంత పెద్దగా అయిపోయాయి అన్నాడు శ్రీకర్. .  అవును రా..మొక్కలన్నీ తనే తెచ్చి వేసింది…ఒకటి ఒకటి…వేసి పెద్ద వనం చేసింది చూడు అంటున్న అలివేలు మామ్మ ని చూస్తున్న శ్రీకర్కి ఒక్కసారిగా పాత జ్ఞాపకాలు చుట్టుముట్టాయి.
అప్పుడు నాకు పన్నెండో సంవత్సరం అనుకుంటా. .
రఘు కాన్సెప్ట్ స్కూల్ హైదరాబాద్ లో ఏడో క్లాస్ చదువుతున్న రోజులు
మీ వాడి ప్రవర్తన ఏం బాగాలేదు. . అల్లరి బాగ  ఎక్కువైంది. . చదువు సాము లేదు. . క్లాస్ ని నాశనం చేసి పడేస్తున్నాడు. .. ఇదిగో ఈ పిల్ల జుత్తు నిన్న బ్లేడ్ తో కత్తిరించేసాడు . ..వాల్లమ్మ వాళ్లు గొడవకి వచ్హేసారు. .. ఇక నా వల్ల కాదు ఇదిగో టి.సి అని ముఖం మీద కొట్టింది.. ఆ స్కూల్ హేడ్ మిసెస్ సంధ్యా రాణి..అంతే ఆ రోజు అమ్మ బరా బరా లాక్కు వచ్హింది స్కూల్ నుంచి నన్ను ఇంటికి. అవమాన భారంతో ఏం చెయ్యాలో తెలియక తల పట్టుకుని ఏడుస్తూ కూర్చుంది అమ్మ. ఆఫీస్ నుంచి వచ్చి న నాన్న కి విషయం చెప్పింది అమ్మ. .. అంత పని చేసాడా . . ఇలా అయితే వీడి స్కూల్, చదువు కష్టమే. . నువూ ఆఫీసుకి సెలవు తీసుకుని వీడితో పాటు తిరిగి, ఏ స్కూల్ వీడ్ని భరిస్తుందో ఆ స్కూల్ లో పడెయ్ అని సలహా కూడా ఇచ్హాడు నాన్న.
అంతే గాని మీరు సెలవు పెట్టరు…నేనే అన్నీ పడాలి. . అంటూ విసుక్కుంది అమ్మ. ..ఇంకో స్కూల్ కి తీసుకుని వెల్లింది.. ఆ స్కూల్ కి నా కాండక్ట్ చేరింది గాబోలు . . వాళ్లు చస్తే చేర్చుకోమన్నారు. .  అక్కడ దగ్గర్లో ఇంకో స్కూల్ వుంది.. పద అని అక్కడికి తీసుకుని వెల్లింది. ..అక్కడా అదే పరిస్తితి. . ఈ చుట్టుపక్కల ఉన్న స్కూల్స్ ఏవి నిన్ను చేర్చుకోవు. ..ఇక నీ చదువు సంకనాకినట్టే. . ఏ హాస్టల్ లోనో పడేస్తే పడి ఉందువు అని అమ్మ తిట్టింది. . . .
ఇంతలో మా అమ్మాయి జుట్టు బ్లేడ్తో కట్ చేసిన . ..  మీకొడుక్కి కాస్తా బుద్ది చెప్పండి ఇలాగే వదిలేస్తే రేపు ఇంకేమి చేస్తాడో అని ఆ పిల్ల తండ్రి వచ్చి  ఇంటిముందు చిన్నపాటి గలాటానే చేసాడు. అంతే కాక “రేపు ఏమిచేస్తాడో” అని అనడంతో కోపంతో ఊగిపోయిన అమ్మ అవమానంతో, కోపం తో నా వీపు విమానం మోతే మోగించింది. ..నీకు చదువు సాము వద్దు. . నన్ను కాల్చుకు తినడానికే పుట్టావ్ అంటూ నా ముఖం మీద తలుపు వేసి లోపలికి వెళ్లిపోయింది
అంతే ఒక్క క్షణం నన్ను నేను నిగ్రహించుకోలేకపోయా… ఇంట్లోనుంచి పారిపోయా . . హైద్రాబాద్ లో ఎక్కడెక్కడో తిరిగి, సాయంత్రం రైల్వె స్టేషన్ కి చేరాను. అక్కడ ఒక బెంచ్ ఉంటే కూర్చున్నా. . రాత్రి అయిపోయింది. .ఎటు వెల్లాలో తెలియదాయె, ఆకలి దంచేస్తోంది. ..ష్టేషన్ లో ఎవరెవరో వస్తున్నారు…కొంతమంది వచ్చి న ట్రైన్ దిగి పోతున్నారు. ..ఎటువెల్లాలో నాకే తెలియట్లేదు. ..ఆ రాత్రి అలాగే ఆ బెంచ్ మీద నిద్రపోదామని చారబడ్డాను. తెల్లవారు జామున అనుకుంటా ఎవేవో ట్రైన్లు వస్తున్నట్లున్నాయి. . గోల గోల గా ఉంది . . ఒక పక్క ఆకలి, మరో పక్క గోల…ఆ గోలకి లేచి కూర్చున్నా. ..ఏదైతె అది అయింది లే అని ఒక ట్రైన్ ఎక్కి పోయా. ..మరో అర్ధఘంట దాటింది టికెట్ టికెట్ అనుకుంటూ నల్ల కోటు మాస్టారు ఇటే వస్తున్నారు. . నా దగ్గర టికెట్ లేదు…ఏం చెయ్యాలో అర్ధం కాలేదు…అక్కడ దగ్గరలో ఉన్న బాత్ రూం లో దూరేసాను . .. చీ…చీ కంపు కంపు.  వాంతు వస్తోంది ముక్కు మూసుకుని  కిటికీలో నుంచి బయటకు…చూస్తున్నా. ..ఆ నల్లకోటు వేరే పెట్టెలోకి వెళ్లిపోగానే బయటకు వచ్హా. . అలా ఆ రోజు ఆ ట్రైన్లో గడిపేసా…విశాఖపట్నం లో ట్రైన్ ఆగిపోయింది . . అందరూ దిగుతున్నారు, నేను దిగిపోయాను  నక నక లాడుతోంది కడుపు.  బయట నా ఈడు పిల్లలు అడుక్కుంటున్నారు. . నాకు అంత నచ్చలేదు ఆ పని.  ఎదురుగా ఒక పైపు కనిపించింది అక్కడకి వెళ్లి కడుపు నిండా నీళ్లు తాగి, అక్కడ బల్ల మీద కూర్చున్నా. . అలా ఆ రోజంతా కూర్చున్న. .  అమ్మ మీద కోపం గా ఉంది, ఆ స్కూల్ టేచెర్ మీద, ఆ జుట్టు కట్ చేసిన పిల్ల నాన్న మీద చలా చాలా కోపం గా ఉంది. అలా ఆ బెంచ్ మీద కూర్చుని ఉన్నా…నా పక్కనే ఒక కుటుంబం వచ్చి  కూర్చుంది…వాళ్లు ట్రైన్ ఎక్కడానికి రెడీ గా ఉన్నారు. ..
ఎక్కడికి వెల్తున్నారు అని అందులో ఉన్న చిన్న అబ్బాయి ని అడిగా…మెము కోటి పళ్లి వెల్తున్నాం…మా పెద్దమ్మ ఇంటికి అన్నాడు…అప్పుడు గుర్తు వచ్హింది అమ్మమ్మ ఉన్నది కోటిపళ్లి కదా. .  అక్కడకి పోతా అనుకుంటూ వాల్లని ఫాలో అయిపోయా. . ట్రైన్లో మల్లీ మల్లీ దాక్కుని…వాల్ల వెనకల దిగిపోయా…ఇదేనా కోటిపళ్లి అన్నాను వాల్ల వెనకాలె వచ్చి . .
ఇక్కడ నుంచి బస్ ఎక్కాలి అన్నారు వాళ్లు…అయ్య బాబోయ్ డబ్బు లేదు ఎలా. .. .వీళ్లు వెళ్లిపోతే నాకు దారి తెలియదు. ..నేను ఒక్కడినే వెల్లలేను…ఎలాగైనా వీల్లతోనే వెల్లాలి…అందుకే సిగ్గుగా ఉన్నా. . అంకుల్. ..అంకుల్. . కోటిపళ్లి లో మా అమ్మమ్మ ఉంది పేరు అనసూయ. ..ఆమె దగ్గరకి వెల్లాలి, నా దగ్గర డబ్బులు పోయాయి అన్నా. .. .ఎక్కడి నుంచి వచ్హావ్ . . నువ్వు ఎవరు అని ఆరా తీసాడాయన…కాని ఒక్క మాట కూడా మాట్లాడకుండా మౌనంగా ఉండిపోయా. . ఏమనుకున్నాడో ఏమో . . సరె బస్ ఎక్కు అన్నాడు ఆ పెద్దాయన. .  అంతే అలా అమ్మమ్మ ఇళ్లు చేరా. .. .. అమ్మమ్మ నన్ను చూసి ఆశ్చర్యపోయింది . . గట్టిగా వాటేసుకుంది. ..అక్కడ నీకోసం మీ అమ్మ నాన్న వెతుకుతున్నారు . . ఎక్కడికి వెల్లావో, ఎమైపోయావో అని బెంగ పెట్టుకుంది మీ అమ్మ. . ఆ రోజునుంచి నిద్ర హారాలు లేక పిచ్హివాల్ల లా తిరుగుతున్నారు వాళ్లు నువ్వు వెళ్లిపోయావని పోలీస్ రెపోర్ట్ కూడా ఇచ్హారు . .. నీకు కొంచెమైనా బుద్ది ఉందా అని నన్ను గట్టిగా పట్టుకుని ఏడ్చేసింది అమ్మమ్మ మెత్తగా మందలించింది…ఉండు అమ్మ కి ఇప్పుడే ట్రంకాల్ చేస్తా అంది… అమ్మమ్మ . . అలా చేస్తే ఇక్కడ నుంచి నేను పారిపోతా అని బెదిరించా. ..
సరె నాన్నా. . నేను చెప్పను…సరేనా…రా. . స్నానం చెయ్ . . వేడి వేడి భోజనం వడ్డిస్తా చక్కగా తిని పడుకో శ్రీ…అంది అమ్మమ్మ. అంతే. . చక్కగా స్నానం చేసి హాయిగా నిద్ర పోయా. అమ్మమ్మ ఎప్పుడు అమ్మకి సమాచారం ఇచ్హిందో తెలీదు. .. .తెల్లారేసరికి అమ్మ నాన్న కారులో దిగి నా మంచానికి అటు ఇటు కూర్చున్నారు నేను లేచే సరికి . .  నేను లేవగానే…నన్నా శ్రీ అంటూ అమ్మా నాన్న ఇద్దరూ వచ్చి  పట్టుకోబోయారు. . కాని వారిద్దరినీ తోసుకుని అమ్మమ్మ దగ్గరికి వెళ్లిపోయా. . అంతే…ఆ రోజు అమ్మ చాలా ఏడ్చింది…నాకు బాగా గుర్తు. . అయినా నేను అమ్మ దగ్గరకి పోలేదు. ..నాన్న కూడా నాకు దగ్గరవ్వలని వచ్హారు…కాని తోసేసా. .  నందు- సుభాష్. . శ్రీ కి గాలి మార్పిడి, స్థలం మార్పిడి అవసరం నాతో పాటు కొన్ని రోజులు ఉంటాడు. ..ఆ తరువాత ఆలోచిద్దం వాడి భవిష్యత్తు గురుంచి అంది అమ్మమ్మ. సరె అన్నారిద్దరూ. .
మీరు వెల్లండి…శ్రీ నా దగ్గరే ఉంటాడు…కొన్ని రోజులయ్యాక నేను తీసుకువస్తా అంటూ పంపేసింది అమ్మమ్మ వాల్లని . .  అప్పట్నుంచి…ఆరు నెలలు అక్కడే ఉన్నా. . చాలా బాగుంది…అమ్మమ్మ నా కిష్టమైనవి వండి పెట్టేది, కోటి పళ్లి రేవు కి తీసుకుని వెల్లేది…ఊరంతా తిప్పేది, అలివేలు అమ్మమ్మ ఇంటికి తీసుకుని వెల్లేది…ఇక నాకు ఆడింది ఆట, పాడింది పాట లా ఉండేది… ఓ రోజు అమ్మమ్మ. ..శ్రీ నీతోటి పిల్లలంతా ఎంచక్కా బడికి పోతున్నారు అంది అంతే. . హిస్టేరియా వచ్చి న వాడిలా అరిచా…నాకు చదువు వద్దు, బడి వద్దు…అలా అయితే ఇక్కడ నుంచి పారిపోతా. .. . చేతిలో కంచాన్ని విసిరి కొట్టా. .. . ఆ రోజు నుంచి చదువు, స్కూల్ గురుంచి ఎవరూ నా దగ్గర మాట్లాడలేదు.
కోటిపళ్లి లో ఓ రోజు
పెరటిలో మొక్కకి పురుగులు పట్టాయి. . చూడమ్మమ్మా…
అవునా ఎక్కడ చూపించు . .
ఇదిగో అమ్మమ్మా…ఈ కోళ్లు తినేస్తున్నాయి
ఆ…అవునవును అంది అమ్మమ్మ
మరి ఈ మొక్క ఆ మొక్క చచ్హిపోతుంది. . చూడు . ..  అమ్మమ్మా. .
ఊహూ. .. .చనిపోదు నాన్నా  ఈ మాత్రానికే ఎందుకు చనిపోతుంది అంది  అమ్మమ్మ
మరికొన్ని రోజుల తరువాత. .
మేకల మంద వచ్చి  ఆ మొక్కలకున్న ఆకులన్నిటినీ తిని లాగి పీకి చిందర వంద చేసేసాయ్ అమ్మమ్మా. . చూడు. . ఆ మేకలన్నీ ఎలా తినేసాయో ఆ మొక్కలని…పాపం అవి చచ్హిపో యాయి అని ఫిర్యాదు చేసా
ఆ…ఈ మాత్రానికేనా…నువ్వు కంగారు పడకు. .. నాలుగు రోజుల తరువాత ఆ ఆకులు మల్లీ వచ్హెస్తాయి చూడు అంది  అమ్మమ్మ
ఏంటమ్మమ్మా…మరీను. . ఆకులన్నీ తినేసాయి. . సగం వేర్లు బయటకే ఉన్నాయి ఆ మొక్కలు ఇంకెలా బతుకుతాయ్. ..  అన్నా
అమ్మమ్మ నవ్వి వూరుకుంది
నాలుగు రోజుల తరవాత చూసా. .. .అమ్మమ్మ చెప్పింది నిజం. . చిన్న చిన్న చిగురులు వచ్హాయి. . మొన్న బయటకి వచ్చి న వేళ్లు కనపడటమే లేదు
అలా మరి కొన్ని రోజులకు. ..  మొక్కలు ఏపుగా పెరిగాయి
ఓ రోజు పెద్ద గాలి వానా వచ్హింది. . పెరటిలో మొక్కలు ఇరిగిపోతున్నాయి. . అటు ఇటు ఊగిపోతున్నాయ్,,,
అమ్మమ్మా. . ఈ రోజు మన పెరటిలో మొక్కలు పూర్తిగా నాశనమైపోతున్నాయ్. .. మనమేమి చెయ్యలేమా అన్నాను
వాటిని అవే రక్షించుకోవాలి. . . .  మనమేం చెయ్యగలం శ్రీ . . మనల్ని మనం రక్షించుకోవాలి కదా. . పద పదా తలుపులన్నీ వేసెయ్యాలి అంటూ తలుపులు, కిటికీలు వేసేసింది అమ్మమ్మ. ఆ రోజు తలుపలన్నీ వేసుకుని అమ్మమ్మ పక్కనే అమ్మమ్మని గట్టిగా పట్టుకున్నా. ..
అప్పుడు చెప్పింది అమ్మమ్మ. ..
చూడు శ్రీ. . ఆ చిన్ని చిన్ని మొక్కలకు పురుగులు పట్టాయి… నువ్వు చూసావ్ కదా . . ఆ మొక్కలు చచ్హిపోయాయా…ఆ మొక్క మొదలను ఆ పురుగులు కొరికి కొరికి వదిలాయి . .ఆ పురుగులు తినడానికి వచ్చి న కోళ్లు   మొక్క కాండాన్ని తమ ముక్కుతో ఎంతలా గుచ్హి గుచ్హి చంపాయి, అలా అని ఆ మొక్కమరో చోటకి  పారిపోయిందా,  బతకడం మానేసిందా . . ఎదగటం మానేసిందా. .
కొద్ది కొద్దిగా ఎదుగుతున్నప్పుడు నువ్వే చూసావు గా ఆ మొక్కలకున్న ఆకులను ఎలా మేకలు తినేసాయో..వేళ్లు ఎలా లాగేసాయో.ఎలా విరిచేసాయో. . అలా అని ఆ మొక్క బాదపడి ఎదగడం మానేసిందా
ఇదిగో ఇప్పుడు వచ్చి న గాలి వానకి పాపం అల్లల్లాడిపోతున్న ఆ మొక్కలను ఎవరు కాపాడతారు. ..వాటిని అవే కాపాడుకోవాలి…వాటికవే నిలదొక్కుకోవాలి . . అలా వాటికి ఎదురైన ప్రమాదాలను అవే ఎదుర్కుని నిలదొక్కుకుంటే అవి వ్రుక్షాలై…వనాలై… ఫలాలిస్తాయి. .  అక్కడే ఉండి ద్రుడం గా మారుతాయి,  సమస్య వచ్హిందని అవి ఎక్కడికి పారిపో పోవు. .  అలా భయపడి పారిపోయి, , ఎదగడం మానేస్తే… మొక్కలు పెద్దవై..వ్రుక్షాలై. .  వనమవుతుందా చెప్పు అంది అమ్మమ్మ
ఆ పెద్ద చెట్లు చూడు అవి ఒకప్పటి మొక్కలే ,ఎదురైన ఆటంకాలను, ఒడుదుడుకులను ఎదుర్కుంటూ పెరిగిన ఆ వ్రుక్షాలను చూడు ఎలా  మనకి పండ్లను ఇస్తున్నాయో. .  మన పెరట్లో మొక్కలు చిన్న చిన్న మొక్కలుగా ఉన్నప్పుడు నుంచి ఎన్నో ఇబ్బందులను తట్టుకుని నిలబడ్డాయి…నిలదొక్కుకుని మొక్కలు పెద్దవై…వ్రుక్షాలయ్యాయి.  మేకలు తినేసాయనో, గాలి వీచిందనో…చచ్హిపోతే, ఈ మొక్కలు ఆ వ్రుక్షాలవుతాయా. . మనిషి కూడా అంతే నన్నా. . . ..
అమ్మ కొట్టిందనో, టీచర్ తిట్టిందనో ఎవరైనా ఇంట్లో నుంచి పారిపోతారా . .. శ్రీ. .. .. స్కూల్ టేచర్ తిట్టిందని నువ్వు చదువుకోకుండా నీ భవిష్యత్తు పాడుచేసుకుంటావా. ..  ఒక్కగనొక్క కొడుకు వి నువ్వు. .. అమ్మ కొట్టిందనో, టేచర్ తిట్టిందనో బడికి వెల్లకపోతే ఎవరికి నష్టం. ..ఆ టేచర్ కి నష్టమా. . అమ్మకి నష్టమా. .
ఆ రోజు నువ్వు పారిపోయావని తెలిసిన రోజు . .. విషయం తెలియగానే పై ప్రాణాలు పైనే పోయాయి. . మీ అమ్మ ఎన్నో పూజలు చేసింది నీ కోసం. . నీకు బంగారు భవిష్యత్తు ఇవ్వాలని నాన్నతో పాటు కష్టపడి ఉద్యోగం చేస్తోంది…పుట్టగానే నిన్ను నేను తీసుకు వస్తానంటే. . నా దగ్గర ఉంచుకోవడానికి నేను కన్నాను గాని…నీకివ్వడానికి నేను కనలేదమ్మా. . అంతలా ఇబ్బంది అయితే ఉద్యోగం మానేస్తాను గాని నిన్ను నాకివ్వను అంది మీ అమ్మ… కల్లల్లో పెట్టుకుని చూసుకుంటున్న తళ్లి తండ్రులను భాద పెట్టడం అంత మంచి విషయమా…శ్రీ…పిల్లల భవిష్యత్తు ఇలా ఉండాలి. .అలా ఉండాలి అని పిల్లల గురుంచి ఎన్ని కలలు కంటారో తెలుసా…”ఈ దేశం నిండా… బతికితే పిల్లల కోసమే బతకాలి, చచ్హినా పిల్లల కోసమే చావాలి అనుకునే తళ్లి తండ్రులే ఉన్నారు.”.. శ్రీ.  అటువంటి వాల్లని ఒదిలి పిల్లలు తమకి తాముగా నిర్నయాలు తీసుకుని మీ జీవితం మీదే అన్నట్టు,  మీకు మీరే ఈ లోకం లోకి వచ్చి నట్టు. ..మీ జీవితం మీద సర్వ హక్కులు మీవే అన్నట్టు, ఇలా పారిపోయి కొందరు, ఇట్టే పై నుంచి దూకి చనిపోతారు ఇంకొందరు…ఏమిట్రా ఇది. .  పిల్లలు ఇలా చేస్తే,  ఆ తళ్లి తండ్రులు బతుకుతారట్ర. .. ఒక వేళ బతికినా చచ్హిన శవాలే కదరా. .  ఈ “లోకంలో పిల్లలను, ఒక్క తళ్లి తండ్రులు తప్ప ఎవరూ అంత గొప్ప గా ప్రేమించరు, ప్రేమించలేరు. అంటున్న అమ్మమ్మని గట్టిగా వాటేసుకున్నా. .
“సారీ” అమ్మమ్మా. . ఇంకెప్పుడు ఇలా చెయ్యను అమ్మమ్మా. .. .అంటూ వాటెసుకున్నా. .
ఆ తరువాత…అమ్మమ్మ నన్ను హైదరాబాద్ తీసుకుని వెళ్లి ఒక స్కూల్ లో చేర్పించింది . . అంతే నా చదువు మొదలైంది…మరి తిరిగి చూడలేదు. .  నేను కంప్యూటర్ ఇంజనీర్ ని అయ్యా. . అమెరికాలో  ఎం.ఎస్ , మంచి జాబ్ లో ఈ సెటిల్  అయ్యా…నా ఈ జీవితాన్ని ఇచ్హిన అమ్మమ్మకి అమెరికా తీసుకుని వెల్దామనుకున్నా…కాని “మనమొకటి అనుకుంటే. .భగవంతుడొకటి  తలుస్తాడు”. ..అమ్మమ్మ లేదు కాని అమ్మమ్మ జ్ఞాపకాలున్నాయ్ నాతో అనుకున్ని భారంగా ఊపిరి పీల్చుకున్నా. .  అదిగో అప్పుడే ఎవరో వచ్హారు. ..నందూ. .  నందూ . . కార్యక్రమం అయిపోగానే ఈ ఇంటి రిజిష్ట్రేషన్ పెట్టుకుందాం అన్నారు. ..  వరుసకి అమ్మకి బాబాయ్ అయిన ముకుందరావు. అలాగే బాబాయ్ అంది అమ్మ
ఇంతలో అమ్మా…కొన్ని గుర్తులు, జ్ఞాపకాలు మనం బతికినంత కాలం మనతో నే ఉండాలి. .  ఆ పెరటిలో ఉన్న చెట్ల నుంచి అమ్మమ్మ నాకు జీవిత సత్యాలే నేర్పించింది…ఈ ఇంట్లో ప్రతిచోట అమ్మమ్మ తో నేను గడిపిన జ్ఞాపకాలే ఉన్నాయ్. ఇంటి ని అమ్మెయ్యద్దమ్మా… నేను వచ్చి నప్పుడంతా ఇక్కడకి వచ్చి  ఓ పదిరోజులు గడుపుదాం. .  అమ్మమ్మ తో గడిపినట్టే ఉంటుంది
ఈ ఇళ్లు అమ్మద్దు అని చెప్పిన నన్ను అమ్మ గట్టిగా వాటేసుకుంది…నా ముఖాన్ని తన చేతుల్లోకి తీసుకుని నా నుదిటి మీద ముద్దు పెట్టి…అలాగే నాన్న…ఈ ఇళ్లు నీకు నాకు కూడా ఒక మంచి జ్ఞాపకం..దీన్ని అమ్మద్దు లే నాన్నా అంది నా వైపు అమ్మ ప్రేమ గా చూస్తూ.
రచన: ములుగు లక్ష్మీ మైథిలి
“అమ్మా… టవల్ మర్చిపోయాను..ఇవ్వమ్మా” బాత్రూంలో నుండి కేకేసాడు గోపి.
“ఇదుగో… అయినా నువు బయటికి వచ్చి తీసుకోవచ్చు చొక్కా మాత్రమేగా విప్పావు ..ఇంకా స్నానం చేయలేదు కదా”అంటూ టవల్ అందించింది తల్లి వాణి.
గోపి ఏమీ మాట్లాడకుండా టవల్ తీసుకొని స్నానం చేసిన తర్వాత ..ఆ టవల్ ను వళ్ళంతా చుట్టుకుని ..తన గదిలోకి వెళ్ళిపోయాడు.
“గోపి..రారా .. ఎంతసేపు ఇక్కడ టిఫిన్ పెట్టాను తిను.”అంటూ గది తలుపు తట్టింది వాణి.
“వస్తున్నా అమ్మ “అంటూ బయటకు వచ్చిన కొడుకుతో “ఏంట్రా.. తలుపులు వేసుకున్నావు.ఇక్కడ ఎవరూ లేరు, నాన్న ఆఫీసుకు వెళ్ళారు.నేనేమో వంటింట్లో ఉన్నాను”అంటూ అడిగింది.
“ఏం లేదమ్మా… ఊరికే అని చెపుతూ టిఫిన్ తిని, తల్లి ఇచ్చిన క్యారేజీ తీసుకుని స్కూల్ కి బయలుదేరాడు.
స్కూల్ బస్ కోసం బస్టాప్ దగ్గర నిలబడ్డాడు గోపి.
అప్పుడే అక్కడికి వచ్చిన కొందరు ఫ్రెండ్స్ “ఏంట్రా.. ఈ మధ్య అదోలా ఉంటున్నావు.ఎప్పుడూ ఏదో ఆలోచిస్తూ ఉంటావు “అంటూ భుజంపై చెయ్యి వేసారు.
గోపి వాళ్ళను ఛీదరించుకున్నట్లు చూస్తూ “చెయ్యి వెయ్యకుండా మాట్లాడలేరా “అడిగాడు కోపంగా.
” అబ్బో… నువ్వు పదహారేళ్ళ అమ్మాయివైనట్టు, మేమంతా అబ్బాయి లైనట్టు బిహేవ్ చేస్తావేమిట్రా” అడిగారు.
“సరే రా.. బస్ వచ్చింది.పోదాం రండి,వాడు చాలా మెతక,ఏమీ అనకండి.”అంటూ ఒక విద్యార్థి గోపిని తీసుకొని బస్ ఎక్కాడు .
వారితో కాకుండా వేరే సీట్లో కూర్చున్నాడు గోపి.
బడిలో కూడా చివరి బెంచీలో కూర్చోవడం,అబ్బాయిలతో మాట్లాడం మానేసి,అమ్మాయిలతో చదువు గురించి
డిస్కస్ చేయడం చూసి”ఏరా ..గోపి పొద్దున మేము నీ దగ్గర కి వస్తే నెట్టేసాను. ఇప్పుడేమో ఆడపిల్లలతో కబుర్లు… ఏంటి కథ.. గర్ల్స్ కి లైన్ వేస్తున్నావా”అడిగారు స్నేహితులు.
“ఛీ‌…అలా అనటానికి సిగ్గు లేదా .. ఇంకోసారి ఇలా మాట్లాడితే టీచర్ తో చెపుతాను.”అంటూ అక్కడినుంచి వెళ్ళిపోయాడు గోపి.
రాత్రి భోజనం అయ్యాక ‌.. రూం లో కి వెళ్ళి బుక్ తీసి చదువుతున్నాడే కానీ ,
పుస్తకం పై మనసు నిలవటం లేదు.
‘ ఏమైంది తనకు… నాకు నేనే కొత్తగా కనబడుతున్న.నాకు ఇటువంటి పరిస్థితి ఎందుకు వచ్చిందో తెలియటం లేదు.రోజు రోజుకు ఫ్రెండ్స్ పెట్టే ఇబ్బందులు భరించ లేక పోతున్నాను.అలా అని అమ్మాయిలతో మాట్లాడుతుంటే, కొన్ని రోజులకు వాళ్ళు ఏమనుకుంటారో ! ఈ స్కూల్ అంటే చిన్నప్పటి నుంచి చదివింది కాబట్టి అందరికీ నేనంటే ఏమిటో తెలుసు.కానీ, రేపు కాలేజీ లో  చేరితే అక్కడ గర్ల్స్…వీడేంటి… మా వెంట పడుతున్నాడనీ , బ్యాడ్ ఒపీనియన్ తీసుకుంటారు…
ఏమిటో లోకమంటే భయం వేస్తోంది.ఈ ఆడవారు బయటికి వెళ్లి ఎలా ఉద్యోగాలు చేసుకుంటున్నారో .. ఈ మగతోడేళ్ళ మధ్య ఎలా బ్రతుకుతున్నారో ఇపుడిపు డే అర్థం అవుతోంది. శరీరం ఒకటి,మనసు
మరొకటి. మనసు చెప్పిన మాట వింటే సమాజం విచిత్రంగా చూస్తుంది.సమాజంలో కనీస గౌరవం ఉండదు.సాటి మనిషి గా చూసే మానవత్వం లేదు.కానీ ఏది ఏమైనా టెన్త్ క్లాస్ ఎగ్జామ్స్ అయిపోతే
తనకు ఒక ఆధారం దొరుకుతుంది.’ అనుకుంటూ పడకుంది(కున్నాడు).గోపి.
కొద్ది రోజుల తర్వాత టెన్త్ రిజల్ట్స్ వచ్చాయి.తన సంతోషానికి అవధులు లేవు. ఫస్ట్ ర్యాంక్ సాధించాడు గోపి.
“నెక్స్ట్ ఏంటి ” అర్థం కాని ప్రశ్న మళ్లీ మైండ్ లో తిష్ట వేసింది.
ఆ రోజంతా ఆలోచించి… తల్లి తండ్రు లకు లెటర్ రాసాడు గోపి.
“అమ్మా… నాన్నా.. నేను ఇంటి నుంచి వెళ్లి పోతున్నందుకు క్షమించండి.ఇది మీరు సరిదిద్దలేని సమస్య.ఇప్పటి వరకు చాలా పరీక్షలు ఎదుర్కొన్నాను. నాకు ప్రతి రోజు ఈ సమాజంతో యుధ్ధమే
నా వల్ల మీరు ఇబ్బంది పడటం, బాధ పడటం నాకు ఇష్టం లేదు.నా మదిలోని భావాలు మీతో ఎప్పుడైనా చెప్పాలని అనిపించేది.కానీ దిగులు పడటమే కాకుండా, ఇరుగుపొరుగు వారితో సూటి పోటి మాటలు పడాల్సి వస్తుంది. అందుకే నేను వెళ్లి పోతున్నాను.ఎవరైనా అడిగితే నన్ను పట్నం కాలేజీలో చేర్పించామని చెప్పండి. హాస్టల్ లో ఉన్నాడని చెప్పండి. మీరు తట్టుకోలేని విషయం ఏమిటంటే నాకు ఊహ తెలిసినప్పటి నుంచి ఆడవాళ్ళ ఫీలింగ్స్ ఉండేవి.మీకు ఎలా చెప్పాలో అర్థం కాలేదు.ఇప్పటిదాకా నేనే
ఏమిటో తేల్చుకోలేక పోతున్నాను.అబద్దం
నిజాల మధ్య నలిగిపోతూ బతుకుతున్న పిరికివాడిని.నేను అమ్మాయో, అబ్బాయో తెలియని అయోమయంలో కొట్టుమిట్టాడుతున్నా.నాలాంటి శాపగ్రస్తమైన జీవితం ఎవరికీ రాకూడదు.నేను ఒక దశకు వచ్చాక… బ్రతకటానికి అవకాశం ఉంటే .. మళ్లీ కలుస్తాను.మిమ్మల్ని వదిలి పెట్టి  వెళుతున్నందుకు చాలా బాధగా ఉంది. మీరు నా మీద ఎన్నో ఆశలు పెట్టుకుని ఉంటారు.నేను పెద్ద చదువులు చదివి గొప్ప జాబ్ సంపాదించి, పెళ్లి చేసుకుని , మీకు మనవళ్ళను ఇచ్చి, మీ వంశం నిలబెడతాననీ కొండంత ఆశతో ఎదురు చూస్తున్నారు.మీ కోరికలను తీర్చలేని అసమర్థుడినో ,అసమర్థురాలినో ,ఎటూ కానివాడినో నాకేమీ తోచటం లేదమ్మా. కానీ నేను ఏదో ఒకటి సాధించి తీరుతా . ఎప్పుడో ఒకరోజు వచ్చి.. మీ సేవ చేసి  మీ ఋణం తీర్చుకుంటాను.నా కోసం దిగులు పడకండి.నాకు కొన్నాళ్ళు టైం ఇవ్వండి. ఈ ప్రపంచం నన్ను ఎగతాళి చేసినా, నాకు నేనే ఆత్మస్థైర్యం తో బ్రతికిన రోజున తిరిగి వస్తాను‌.ఈ పుట్టుక మీరు, నేను నిర్ణయించింది కాదు.తెల్లవారబోతోందమ్మ ప్రపంచానికి, కానీ నా బ్రతుకు లో రాబోయే వెలుగు కోసం వెళ్లి వస్తానమ్మా.
ఇట్లు
అమ్మా నాన్నకు
పాదనమస్కారాలతో
మీ గోపి.”
అని ఉత్తరం రాసి తల్లి రోజూ పూజించే దేవుడి దగ్గర పెట్టి ,  తనకు ఇలాంటి జన్మ ఇచ్చిన దేవుని ఒకసారి చూసి బయటికి కదిలాడు గోపి.
దూరం గా ఉంటేనే మంచిది అని హైదరాబాద్ వెళ్ళే ట్రైన్ ఎక్కాడు గోపి.
రైల్వే స్టేషన్ లో దిగగానే … మొదట ఏదైనా చిన్న పని లో చేరాలనుకున్నాడు.
ఈ మహానగరంలో తాను బ్రతకటానికి ఉపాధి చూసుకుని తర్వాత ప్రైవేటు గా చదువుకుని … మంచి ఉద్యోగం చూసుకో వచ్చు అనుకుని… ఒక షాపింగ్ మాల్ లోకి వెళ్ళాడు గోపి.
కొద్ది రోజులు గోపి ప్రవర్తన గమనించి యజమాని “నువ్వు ‘కొ’ లా ఉన్నావు. వెళ్ళు వెళ్ళు నీలాంటి వాళ్ళు ఇక్కడ ఉంటే మాకు కలిసిరాలేదు.”అని పంపించేసాడు.
మళ్ళీ రోడ్డున పడ్డాడు గోపి. ఇలా కాదనీ తన దగ్గర ఉన్న డబ్బుతో అతి తక్కువ ధరలో చూడీదార్ కొని వేసుకున్నాడు. దారిలో నడుస్తుంటే కొందరు గేలీ చేయసాగారు.’గే’ అంటూ మరికొందరు ఏవేవో పిలుపులతో పిలుస్తూ ఉన్నారు.ఎవరూ తన వెనుక ఎగతాళి చేసినా పట్టించుకోలేదు గోపి.
‘తన లక్ష్యం వైపు పయనించాలంటే ఇలాంటి అవమానాలు భరించాల్సిందే. ‘ అనుకుంటూ… టిఫిన్ చేయడానికి ఒక హోటల్ కి వెళ్ళింది గోపి.
ఆకలికి తాళలేక తింటుందే  కానీ తర్వాత బిల్లు ఎలా చెల్లించాలో తెలియటంలేదు. తెచ్చుకున్న డబ్బులు అయిపోయాయి.
చేతులు కడుక్కుని మెల్లగా లేచి కౌంటర్ దగ్గరకు వెళ్ళింది (డు).
“సారీ అండీ నా దగ్గర క్యాష్ లేదు.ఏ పని అయినా చేస్తాను చెప్పండి” అంది గోపి.
“నేను ఇస్తాను “అంటూ ఒక అమ్మాయి..గోపి బిల్లు కౌంటర్ లో చెల్లించింది.
గోపి ఆశ్చర్యం గా చూస్తుంటే… “పద బయటికి వెళ్లి మాట్లాడుకుందాం” అంటూ కదిలింది ఆమె.
“చాలా థాంక్సండీ..మీరెవరో కానీ” అని గోపి అడుగుతూ ఉండగానే …
“నువు ఎలాగో… నేను అలాగే..గే”చెప్పింది ఆమె.
“అంటే”
“నేను నిన్ను గమనించాను.నీది నాది ఒకే జాతి.  ఇంతకూ నీ పేరు”
“గోపి”
“నా పేరు షాలిని, నీ పేరు చాందినీ గా మార్చుకో.మనం థర్డ్ జెండర్ వాళ్ళమనీ ఈ ప్రపంచం చిన్న చూపు చూస్తుంది. మనం ఆత్మ గౌరవంతో నిలబడాలంటే పోరాటం చేయాలి.ఇప్పటిదాకా ఏ ట్రాఫిక్ సిగ్నల్ దగ్గర లోనో, చౌరస్తా లోనో ట్రైన్ లో నో … అడుక్కుంటూ బతుకుతున్న మనలాంటి వారికి మార్గనిర్దేశం చేస్తూ..
‘కిరణ్’ అనే  ఒక ట్రాన్స్ జెండర్ “వింగ్స్  రెయిన్ బో”అనే క్యాబ్ కంపెనీ పెట్టింది. అందులో మనలాంటి వారికి మాత్రమే డ్రైవర్లు గా ట్రైనింగ్ ఇస్తుంది.
నేను అక్కడే పని చేస్తున్నా.ఎందుకంటే మనకు ఏదైనా ఉద్యోగం కావాలి. ఆర్థికంగా నిలదొక్కుకోవాలి. మనల్ని పిలిచి ఎవరూ జాబ్ లు ఇవ్వరు. దానికి నేనే ఉదాహరణ.నా క్వాలిఫికేషన్ కు బెటర్ జాబ్స్ వచ్చాయి. ఎన్నో హేళనలు, వెకిలి చేష్టలు, అసభ్య ప్రవర్తన తో విసిగిపోయిన నాకు బ్రతుకు తెరువు దొరికింది అని సంబర పడ్డాను.కానీ  అక్కడికి వెళ్ళాక  వాళ్ళు నన్ను చూసి జాయిన్ చేసుకోలేదు.
చాలా దేశాల్లో ఎల్జిబీజీటీ (లెస్బియన్,గే, బై సెక్సువల్ అండ్ ట్రాన్స్ జెండర్) కమ్యూనిటీ వారు గౌరవం గా ఉద్యోగం చేసుకుంటారు.ప్రత్యేకించి థాయిలాండ్ లాంటి చోట్ల అయితే అన్ని సెక్టార్ల లో పని చేస్తున్నారు.మన దేశంలో మార్పు రావాలి
ఇంతకాలం ట్రాన్స్ జెండర్లంటే కేవలం సెక్స్ వర్కర్లగా గానీ, బిచ్చగాళ్ళగా కానీ చూసిన ప్రజల మైండ్ సెట్ మారాలి.2014లో  సుప్రీం కోర్టు ట్రాన్స్ జెండర్లను .. థర్డ్ జెండర్ గా గుర్తించాలని, పౌరహక్కులన్నీ వారికి వర్తిస్తాయని చెప్పటంతో ఇపుడిపుడే మార్పు కనిపిస్తుంది.పద.. నిన్ను కూడా మా ఆఫీసు కు తీసుకు వెళతాను.” చెప్పింది షాలిని.
చాందినీ (గోపి) చాలా సంతోషించింది.
‘తాను జీవితంలో ఎన్నో కష్టనష్టాలను చూడాల్సి వస్తుందనీ… ఫుట్ పాత్ పై బిచ్చమెత్తుకోవాల్సి వస్తుందేమో అని భయపడింది. షాలిని దేవతలా అందుకుంది.తాను ఉద్యోగం లో జాయిన్ అయ్యాక ..‌‌‌‌‌‌‌‌‌‌‌‌‌‌‌‌‌‌‌అమ్మ నాన్న లను తన దగ్గర ఉంచుకోవాలి అని మనసులో గట్టిగా అనుకుంది’.
రచన: గరిమెళ్ల వెంకట లక్ష్మీనరసింహం
ఆకాశానికి చిల్లులు పడ్డాయా, అని భ్రమ కల్పిస్తూ, ఎడతెరిపి లేకుండా  కుండపోత వర్షం, కరుణ అరుదయిందా వరుణునకు అని అనుమానం కలుగజేస్తూ, ప్రళయతాండవం చేస్తున్న బంగాళాఖాతం, ప్రకృతి ప్రకోపమా అన్నట్లు,  గంటకు సుమారు 130 కిలోమీటర్ల వేగంతో వీస్తున్న ఈదురుగాలుల తాకిడికి, నేలమట్టమవుతున్న చెట్లు, పెనుగాలులతో కూడిన వర్షానికి, అతలాకుతలమవుతున్న ప్రభావిత ప్రాంతాలు, పల్లపు ప్రాంతాలలోని జనాన్ని, దగ్గరలోనున్న  పట్నంలోని సురక్షిత ప్రాంతాలకు తరలించడంలో  నిమగ్నమయిన, ప్రభుత్వ మరియు స్వచ్చంద సంస్థల నిర్విరామ కృషి, ఇదీ, ఆ రేవుపట్నంలో  ఆనాటి మధ్యాహ్న  పరిస్థితి.  సంధ్యా సమయమయింది. వాతావరణంలో, ఎట్టి మార్పు లేదు. జాలారిపేటనుండి,  చేపల వేటకు, తీరానికి బహుదూరంగా సముద్రంలోనికి వెళ్లిన, ఇరవై ఆరుగురు జాలర్ల రాకకై, వారి కుటుంబాలు, వెయ్యి కళ్ళతో ఎదురు చూస్తున్నాయి. వారిలో, ఎల్లయ్య రాకకొరకు, ఎదురు చూస్తున్న భార్య నూకాలమ్మ, కొడుకు పైడయ్య, కూడా ఉన్నారు. సిగ్నల్స్ పనిచేయక, సెల్ ఫోన్ల ద్వారా, వారి ఆచూకీ తెలిసే అవకాశం కోల్పోయింది. చేయగలిగినది లేక, గంగమ్మతల్లికి, గ్రామదేవతకు, పరిపరి విధాల, మ్రొక్కుకొంటున్నారు, వారంతా.  ఆ రాత్రి, ఆ కుటుంబాలకు కాళరాత్రి అయింది.
మరునాడు తెల్లవారింది. పరిస్థితి యధాతధం.వేటకు వెళ్లిన జాలర్ల జాడ కొరకు, నేవీ రంగప్రవేశం చేసింది. తప్పిపోయిన జాలర్ల కుటుంబాలలో, ఆశలు చిగిరించేయి. సాయంత్రం అయిదు గంటల ప్రాంతంలో టీ వి , రేడియోలలో శుభవార్త ప్రసారమయింది. వేటకు వెళ్లిన జాలర్లలో ఇరవయి ముగ్గురు క్షేమంగా ఉన్నారని,మరో రెండు మూడు గంటలలో తీరం చేరుకోగలరని, మిగిలిన ముగ్గురి జాడకై, గాలింపు చర్యలు కొనసాగుతున్నాయని, పదేపదే ప్రసారమవుతున్నాది. ఆ ముగ్గురి పేర్లు వెల్లడయ్యేయి. వాటిలో, ఎల్లయ్య పేరు లేకపోవడంతో భార్య నూకాలమ్మ, కొడుకు పైడయ్య, లాటరీలో కోటి రూపాయిలు వచ్చినట్లు, సంబరపడ్డారు.
సుమారు ఏడుగంటల సమయానికి, తుఫాను యొక్క  మార్గం మళ్లడంతో, వాతావరణంలో అనూహ్యమైన మార్పు వచ్చింది. నిర్మలమైన ఆకాశాన, మేమెక్కడికీ పోలేదని పలకరిస్తూ, చుక్కలు అక్కడక్కడ ప్రత్యక్షమయ్యేయి. జనం ఊపిరి పీల్చుకొన్నారు. మరిక్రొద్ది సమయానికి, నేవీ వారి నౌకనుండి ఇరవైముగ్గురు జాలర్లు తీరం మీద అడుగు పెట్టేరు. అంతులేని సంతోషంతో వారి కుటుంబ సభ్యులు, మంగళహారతులతో వారికి స్వాగతం పలికేరు. సురక్షితంగా, తమవారిని తీరానికి చేరవేసిన నేవీ బృందానికి, పాదాభివందనాలు చేస్తూ, ‘కోటికోటి దండాలు సార్లూ, మా పసుపుకుంకాలు కాపాడినారు’ అని తమ కృతజ్ఞతలు తెలుపుకున్నారు.
రాత్రి భోజనం చేస్తూ, ‘నూకాలూ, ఏటి మన బతుకులిట్టా అయిపోనాయి.’ అని, ప్రక్కనే ఆసీనురాలయిన భార్యతో, నిస్పృహతో అన్నాడు, ఎల్లాజీ.
‘ఏటయిందేటి’ నూకాలు ప్రశ్న.
‘ఏటి సెప్పేది, నూకాలూ. నీకు తెల్దా ఏటి. గమెంటోళ్ళేమో, డీజిలు దర పెంచేత్తున్నారు. ఆ ట్రాలరోల్లొచ్చి, మన కడుపులు కొట్టేతున్నారు. ఇఏయి కాక, ఈ తుపాన్లు.  నీ కుట్టు మెసీను తిండెడుతున్నాది కానీ, వేటకెళితే ఏటి ఒత్తున్నది.’ విరక్తి వెలగబోస్తూ, మరో పిడచ మింగేడు, ఎల్లాజీ.
‘మావా, మనమేటీ సేయనేం. నీకెప్పుడో సెప్పినాను, ఈ జాలరి బతుకులిట్టాగే ఉంటాయని.’ గతాన్ని జ్ఞాపకం చేసింది, నూకాలు.
‘మా అయ్యా, తాతా జాలారోళ్లేనా. ఆల్ల బతుకులెట్టా ఉండేయి. మా అయ్య కట్టిందేగా ఈ ఇల్లు.’ అలనాటి రోజులు స్మృతిపథంలోకి తెచ్చుకొన్నాడు, ఎల్లాజీ.
‘మావా, ఆల్ల రోజులేరు. ఈయ్యాలా రేపూ, పతిదానికి మసీన్లోచేసినాయి. సదువుల్నేకపోతే బతుకుల్లేవు.’ అని ప్రస్తుత పరిస్థితులను, భర్తకు అవగాహన చేసింది, నూకాలు.
‘అవును నూకాలూ. కరట్టుగా సెప్పినావు. పైడయ్యను, సదువులో ఎట్టి, మంచి పని సేసినావు.’ భార్య వివేకానికి, కితాబిచ్చేడు, ఎల్లాజీ.
భోజనంతోబాటు, సంభాషణ కూడా ముగిసింది. అలసి ఉన్న ఎల్లాజీ, నిద్రాదేవి కౌగిట్లోకి చేరుకొన్నాడు.
జాలారిపేటలో ముఫై కుటుంబాలు నివసిస్తున్నాయి. వారిలో  కొందరు గృహిణులు, పెండ్లి కాని ఆడపిల్లలు, దగ్గరలో ఉన్న ఇళ్లలోను, అపార్ట్మెంట్స్ లోను ఇంటిపనులు చేస్తూ, వేన్నీళ్ళకు చన్నీళ్ళు కలుపుతూ గుట్టుగా వారి సంసారాలను గట్టెక్కిస్తున్నారు. ఆ విషయంలో, నూకాలమ్మ మరో మార్గం ఎంచుకొంది. తాను స్కూలు ముఖం ఎప్పుడూ చూడలేదు. కాని తెలివైనది. ఆత్మాభిమానం గలది. ఒకరి దగ్గర పని చేస్తూ, వారు తినగా మిగిలిన మెతుకులకు ఆశపడుతూ, జీవనం గడపడం, సుతరామూ ఇష్టం లేదు. అందుచేతే పది సంవత్సరాల క్రితం, ఒక స్వచ్ఛన్ద సంస్థ ఏర్పాటు చేసిన శిబిరంలో, కుట్టుపని నేర్చుకొంది.  సెకండుహేండ్ కాళ్ళతొక్కుడు మెషీను కొనుక్కొని, ఇంటిదగ్గరే జాకెట్లు, పరికిణీలు కుడుతూ, ధనార్జన ప్రారంభించింది. వృత్తిలో మంచి పేరు తెచ్చుకొంది. వ్యాపారం పెరగడంతో, క్రిందటి సంవత్సరమే, బేంకులో అప్పు తీసుకొని, క్రొత్త ఎలక్ట్రిక్ మెషీను కొనుక్కొంది.
పెరిగిపోతున్న డీజిలు ధరలు, నావలకు, వలలకు పెడుతున్న రిపేరు ఖర్చులు కూడి, చేపల వేట ద్వారా జాలరులకు వచ్చే ఆదాయానికి, గండి పెడుతున్నాయి. వారికి ఆదాయం కన్నా, ఖర్చులు ఎక్కువవుతున్న రోజుల సంఖ్య పెరుగుతోంది. ఈ నిత్యసత్యాన్ని గ్రహించి, నూకాలమ్మ, తన ఏకైక సంతానం పైడయ్యను, చదువులో పెట్టింది. పైడయ్య కూడా, పట్టుదలతో తెలివిగా చదువుకొని,  చెప్పుకోదగ్గ మార్కులతో,  పది పాసయ్యేడు .
తండ్రి ఆదాయం నామమాత్రమే గనుక, తల్లి ఇంటిపని, కుట్టుపనులతో రాత్రింబగళ్లు కష్టబడవలసి వస్తోందని గ్రహించి, పైడయ్య ఉద్యోగప్రయత్నాలు  మొదలు పెట్టేడు. ఫలించ లేదు.  ప్రక్క ఇంట్లోనే ఉంటున్న, మేనత్త సీతాలుతో, విషయం చర్చించేడు. సీతాలుకు ఓ ఆలోచన తట్టింది. సుమారు పది సంవత్సరాల నుండి, సీతాలు పట్నంలో పేరుబడ్డ కార్డియాలజిస్ట్, డాక్టర్ వివేక్  రెడ్డిగారింట్లో,  ఇంటిపనులు చేస్తోంది. అంకితమైన సేవ, సత్ప్రవర్తనల మూలన్న, సీతాలు డాక్టరు గారి కుటుంబ సభ్యుల ఆదరాభిమానాలు చూరగొంది. డాక్టరు గారికి, పట్నంలోని పెద్దవాళ్ళతో బాగా పరిచయాలున్నాయని తెలిసిన సీతాలు, తన మేనల్లుడికి ఉద్యోగవిషయంలో సహాయం చెయ్యమని, ఆయనని వేడుకొంది.
డాక్టరుగారు చెప్పినట్లు, ఆదివారం సాయంత్రం, మేనల్లుడు పైడయ్యతో బాటు, డాక్టరుగారిని కలిసింది సితాలు.
డాక్టరుగారి ఎదుట సీతాలు, పైడయ్య వినయంగా నిలబడ్డారు. డాక్టరుగారు, పైడయ్య చదువు వివరాలు అడిగి తెలుసుకొన్నారు.
‘నువ్వు ఎక్కడైనా ఉద్యోగ ప్రయత్నాలు చేసేవా’
‘పోయిన నెల, గవర్నమెంటులో  ప్యూను పోస్టు  ఇంటర్వూకి వెళ్ళేను సార్.’
‘ఏమిటయింది’
‘లక్ష రూపాయలడిగేరు సార్. నా వద్ద అంత సొమ్ము లేదంటే, అప్పోసప్పో చేస్తే ఏడాదికల్లా ఆ సొమ్ము   ఒసూలయిపోతాదన్నారు సార్. ఏటి  చెయ్యలేక ఊరుకున్నాను సార్’
వ్యంగ్యంగా ఓ చిరునవ్వు నవ్వేరు డాక్టరుగారు.
‘సీతాలూ, నాకు తెలిసినంత వరకు  లంచాలివ్వకుండా గవర్నమెంట్ ఉద్యోగాలు దొరకవు. నా సలహా అడిగితే వీడు ఏదయినా  వృత్తివిద్య అంటే, ఎలక్ట్రీషియన్, కార్పెంటర్ వంటివి నేర్చుకొంటే వాడి కాళ్ళమీద వాడు నిలబడగలడు. లంచాల గొడవ ఉండదు. మరొకరి దగ్గర తలవంచి పనిచెయ్యవలసిన అవసరం ఉండదు. అదృష్టం కలిసొస్తే   కొన్నాళ్ళకి వాడే మరో నలుగురికి ఉద్యోగాలివ్వగలడు. ప్రస్తుతం ప్రభుత్వం కూడా వీడివంటి వాళ్ళకి, అదే దారి చూపిస్తోంది.’
‘ఏరా, అయ్యగారు సెప్పిందిన్నావుగదా, పెద్దోళ్ళు. ఆళ్ళకన్నీ బాగా ఎరిక. అయ్యగారు సెప్పినట్టూ సెయ్యి.’
‘ మీరేమిటి చెయ్యమంటే అదే చేస్తాను సార్.’
‘ సీతాలూ, బెడ్రూములో నా సెల్ ఫోనుంటుంది, తీసుకురా.’ రెడ్డిగారు రంగంలోకి దిగేరు.
కొద్దిసేపట్లో, సితాలు డాక్టరుగారికి సెల్ ఫోన్ వినయంగా అందించింది.
డాక్టరుగారు ఫోన్లో ఎవరితోనో మాట్లాడిన తరువాత ….
‘ నువ్వు లక్కీ ఫెలోవిరా, మన ఊళ్ళో,  స్కిల్ డెవలెప్మెంట్ సెంటర్ వాళ్ళు, నాలుగు పెద్ద కంపెనీ వాళ్ళ సహాయంతో, వచ్చే ఒకటో తారీఖునుండి, నీ వంటి వాళ్ళకి వృత్తివిద్యల్లో ట్రైనింగ్ ఇవ్వడానికి ఏర్పాట్లు చేస్తున్నారట. ఎలక్ట్రికల్ పనులు, ప్లంబింగ్, వెల్డింగు, కార్పెంట్రీ …ఇంకా ఏవో చెప్పేరాయన. వాటిలో,  నాలుగు నెలలు ఫ్రీగా ట్రైనింగ్ ఇస్తారట. ట్రైనింగ్ అయిన తరువాత వాళ్ళకి, గవర్నమెంట్, సర్టిఫికెట్లు ఇస్తుందిట. పెరఫార్మన్స్ నచ్చిన వాళ్ళకి ఆ కంపెనీలలో ఉద్యోగాలిస్తారట. లేదా, స్వంతంగా పని చేసుకోవచ్చు. మంచి అవకాశం. పని బాగా నేర్చుకొంటే, ఎంత కష్టబడితే, అంత ఆర్జించగలవు. నీ ఒంట్లో  శక్తి ఉన్నన్నాళ్ళు ఆర్జించగలవు. గవర్నమెంట్ ఉద్యోగాల్లో  ఏముంది. గుర్రాలికి, గాడిదలికి, తేడా ఉండదు. అదీగాక, ప్యూన్ పోస్టులో, ఎదుగు బొదుగూ ఉండదు. అంచేత, ఆ విషయం మర్చిపో. నీ విషయం ఆయనికి చెప్పేను. పంపించమన్నారు.  ఎడ్రస్ రాసిస్తాను. రేపు ప్రొద్దున్న తొమ్మిది గంటలికి ఆయన్ని కలిస్తే ఏమిటి చెయ్యాలో చెప్తారు. Good luck.’
‘చాలా థేంక్స్ అండి అయ్యగారు.’ అని వినయంగా, రెడ్డిగారికి పాదాభివందనం చేసి, పైడయ్య, మేనత్తతోబాటు ఆయన శలవు తీసుకొన్నాడు.
పైడయ్య, ఆఫిసరు గారిని కలిసేడు. కార్పెంటరీలో శిక్షణకు ఎంపికయ్యేడు. శిక్షణా తరగతులు ప్రారంభమయ్యేయి. శ్రద్ధగా, అంకితభావంతో వడ్రంగి పని నేర్చుకొంటూ, తన వినయవిధేయతలతో, పైడయ్య బోధకుల ప్రశంసలనందుకొన్నాడు. కేలెండరులో  నాలుగు పేజీలు తిరగబడ్డాయి. శిక్షణకు తెరపడ్డాది. పైడయ్యకు ఒక కంపెనీలో ఉద్యోగావకాశం లభించింది. కానీ, తల్లి నూకాలమ్మ సలహా మేరకు, స్వయం ఉపాధికే నిర్ణయించేడు. కావలిసిన పనిముట్లు  కొనుగోలు చేసి, గ్రామదేవత గుడిలో వాటికి తల్లిదండ్రులు, మేనత్తల సమక్షంలో, పూజలు జరిపించేడు. సీతాలుతో వెళ్లి, డాక్టరుగారి ఆశీర్వచనాలు అందుకొన్నాడు.
ముందుగా, దగ్గరలో ఉన్న ఎపార్ట్మెంట్స్ ల వాచ్మెన్ లను, తన వృత్తిలో సహాయం అర్థిస్తూ, వారందరకు పైడయ్య తన సెల్ ఫోన్ నెంబరు ఇచ్చేడు. పరాయి ఇళ్లలో  పని చేస్తున్న జాలారిపేట మహిళల సహకారం కూడా వేడుకొన్నాడు. సీతాలు, తెలిసినవారందరి చెవిలో, మేనల్లుడి మాట వేసింది.
ఒక శుభముహుర్తాన్న పైడయ్య సెల్ ఫోన్ మ్రోగడం ప్రారంభమయింది. ఫోన్లో విషయం తెలుసుకొన్నాడు. ఆనందోత్సాహాలతో, ఎదురుగా గోడకు వ్రేలాడుతున్న గ్రామదేవత ఫోటోకు తలవంచి నమస్కరించి, ఆరోజు ఇంటివద్దే ఉన్న తండ్రికి, తల్లికి పాదాభివందనం చేసి, మేనత్త సీతాలు ఆశీర్వచనాలు ఫోనులో అందుకొని, చిన్న గోనెసంచిలో పనిముట్లు భద్రపరచి, పైడయ్య సైకిలు మీద హనుమాన్ ఎపార్ట్మెంట్స్ చేరుకొన్నాడు. వాచ్మెన్ వెంట, పదహారో నెంబర్ ఎపార్టుమెంటులో కాలు మోపేడు. వారం రోజుల్లో అమెరికానుండి కూతురు, అల్లుడు వస్తున్నారని ఈ లోగా సోఫాసెట్, డైనింగ్ సెట్లకు కావలిసిన కొద్దిపాటి రిపేర్లు చేసి, పోలిష్ చెయ్యాలని ఇంటాయన చెప్పేడు. ఎంతవుతుందని అడిగేడు.
 ‘పని చూసేక తమరెంత ఇస్తే అంతే పుచ్చుకొంటానయ్యగారూ. బేరమాడను.’ వినయంగా చెప్పేడు, పైడయ్య.
‘సరే, పని మొదలుపెట్టు.’ అన్నారాయన.
ఎదురుగా గోడకు చక్కగా అమర్చిబడిఉన్న వెంకటరమణమూర్తి ఫోటోకు నమస్కరించి, పని ప్రారంభించేడు పైడయ్య. అతి శ్రద్ధతో తన నైపుణ్యాన్ని వినియోగించి, సోఫా సెట్, డైనింగ్ సెట్లను సరికొత్తవా, అని భ్రమింప జేస్తూ తయారు చేసేడు. ఆ వార్త, వాచ్మెన్ ద్వారా తెలిసిన కొందరు ఇతర ఎపార్ట్మెంట్స్ వారి పిలుపుతో, పైడయ్యకు హనుమాన్ ఎపార్ట్మెంట్స్ లోనే, వరసగా పది రోజులు పని ప్రాప్తించింది.
నైపుణ్యం గల వడ్రంగిగా పేరు నాలుగు ప్రక్కల ప్రాకడంతో, అతి త్వరలో  పైడయ్య చాలా బిజీ కార్పెంటరయ్యేడు. పాతబడిన డైనింగ్ సెట్స్, సోఫాలను, సరిక్రొత్త వాటివలె తయారు చేయడంలో, పైడయ్య పేరుబడ్డాడు. అతని చేతుల మీదుగా, చాలా అపార్ట్మెంట్స్ లోని పాత ఫర్నిచర్, క్రొత్త అవతారం ఎత్తేయి. వృత్తిలో, అభివృద్ధి త్వరితగతిన విస్తరిస్తున్న మూలాన్న, పైడయ్య తన జాలారిపేటలోనే ఉన్న, మరో యువకుడుని, తన దగ్గర సహాయకునిగా చేర్చుకొన్నాడు.
అటు ఇంటివద్ద, నూకాలమ్మ కుట్టుపని వ్యాపారం జోరందుకొంటోంది. చీరలకు ఫాల్స్, చిన్న పిల్లల దుస్తులు కూడా కుట్టడం ప్రారంభించడంతో, ఇద్దరు తోటి మహిళలకు పని నేర్పి సహాయకులుగా పని కల్పించింది. ఫలితం. జాలారిపేటలో ఓ రెండు కుటుంబాల ఆదాయం పెరిగింది.
ఒకరోజు, పైడయ్య అగర్వాల్ గారింట్లో పనిచేస్తుండగా, ముంబై నుండి వచ్చిన ఆయన బంధువు జితేంద్ర, ‘నీ పని నైపుణ్యంతో ముంబై లో లక్షలు, లక్షలు ఆర్జించగలవు. నాతో రా. కొన్నాళ్లవరకు నా దగ్గరుండొచ్చు. నీకు పనులు నేను చూపిస్తాను.’ అని ఆశ చూపడంతో, ఆ మరుచటి వారం, ఆయనతో బాటు, ఆ మహానగరంలో అడుగు పెట్టేడు పైడయ్య. నూకాలమ్మకు, ఎల్లయ్యకు అంత నచ్చకపోయినా, అడ్డు చెప్పలేదు.
జితేంద్ర, ప్రపంచంలో గల, అతిపెద్ద మురికివాడలలో, మూడవ స్థానంలో ఉన్న ధారావీలో, ఉంటున్నాడు. మధ్యవర్తి వృత్తిలో, లక్షలు ఆర్జిస్తున్నాడు. పైడయ్యను, ఒక గదిలో మరో ముగ్గురితో బాటు ఉంచి, ఒక పావుగా వాడుకోడం ప్రారంభించేడు. ఆ మురికివాడలో, దుర్భరమైన దైనందిన జీవనం తో అసంతృప్తి చెందుతున్న పైడయ్య మనోభావాలు గ్రహించి, పంజరం లోని చిలక పారిపోతుందేమో అని,  త్వరలో సౌకర్యమైన నివాసానికి మారుస్తానని ఒక హామీ పారేసేడు. కాని, జితేంద్ర నిజస్వరూపం తెలుసుకోడానికి, పైడయ్యకు అట్టే రోజులు పట్టలేదు. కొద్ది రోజులలోనే పైడయ్య, కిటకిటలాడుతూ రాత్రింబగళ్లు పరుగులు తీస్తున్న జనాలు, ప్రాణాలకు తెగించి, బయటకు వ్రేలాడుతున్న ప్రయాణీకులతో, శరవేగంతో దూసుకుపోతున్న లోకల్ ట్రైన్లు, మానవత్వం కరువై, యాంత్రిక జీవనం గడుపుతున్న ముంబైవాసులను, దగ్గరగా చూసి, తన జాలారిపేటలో, మనుషులమధ్య ఉండే ఆప్యాయత,సంఘీభావం, అక్కడి జీవనంలో ఉండే సుఖసంతోషాలు, సంతృప్తి, ఇక్కడ ఎంత లోపిస్తున్నాయో, తెలుసుకొన్నాడు. ఇక్కడ, సగటున ‘ప్రతి మనిషీ, మరి ఒకని  దోచుకొనేవాడే’ అని అతి త్వరలోనే  గ్రహించేడు. ‘ముష్కిల్ హై జీనా యహా’ అన్న నిశ్చయానికొచ్చి, ముంబైకి గుడ్ బై చెప్పేడు.
పైడయ్య తిరిగి జాలారిపేటలో అడుగు పెట్టేడు. ఆరువారాలకు పైగా మూలబడిఉన్న, అతని సైకిలు మళ్ళీ రోడ్డెక్కింది. వృత్తి త్వరలోనే జోరందుకొంది. ఆదాయం బాగా పెరగడంతో, సైకిలు స్థానాన్ని స్కూటరు ఆక్రమించింది. సుమారు, రెండేళ్లకు పైబడి పైడయ్యకు సహాయకులుగా పనిచేస్తున్న,  ఇద్దరు యువకులూ, పనిలో కొంత నైపుణ్యం సంపాదించేక, వేరు కుంపటి పెట్టేరు. పైడయ్య, మరో ఇద్దరిని చేర్చుకొన్నాడు.
ఓ శుభ ముహుర్తాన్న, పైడయ్యకు, బంధువుల పిల్ల పోలమాంబతో, వివాహమైంది. పెళ్లినాటికి, పోలి, జూనియర్ కాలేజీలో ఉంది. భర్త, అత్తమామల ప్రోత్సాహంతో, బి.కామ్.చేసింది.
పైడయ్య స్నేహితుడు సింహాద్రి, ఢిల్లీలో ఉద్యోగం చేస్తున్నాడు. ఒకరోజు, Fevicol  కంపెనీ వారు ప్రచురించిన, Furniture making  పుస్తకాలు, బజారులో అతని కంట బడ్డాయి. అవి చూస్తూంటే, స్నేహితుడు పైడయ్య, జ్ఞాపకమొచ్చేడు. వాడికి పనికివస్తాయని అలోచించి, ఆ పుస్తకాలు కొని, పైడయ్యకు పంపించేడు. పైడయ్య, ఉన్నత ఆశయాలు గల వ్యక్తి. ఆ పుస్తకాలు అందుకొన్నాక స్వంతంగా ఫర్నిచర్ తయారుచెయ్యడం వేపు, దృష్టి సారించేడు పైడయ్య. బేంకు  రుణంతో, నలుగురు  సహాయపు పనివారితో, వర్క్ షాపు ప్రారంభించేడు. చేపల వేటకు వెళ్లని రోజుల్లో, ఎల్లయ్య వర్క్ షాప్ లో పైడయ్యకు చేతనైన సాయం చేసున్నాడు. పైడయ్య తయారు చేసిన సోఫా సెట్లు, డైనింగ్ సెట్లు, మొదలైనవి పట్నంలో పేరు బడ్డాయి. ఆ పేరుప్రతిష్టలు, పట్నంలో నడిబొడ్డున, ఒక ఆధునిక షో రూమ్ వెలియడానికి, పునాదులు వేసేయి. పైడయ్య వర్క్ షాప్ నడిపిస్తుంటే,, భార్య పోలమాంబ షో రూమ్  బాధ్యతలు నిర్వహించడానికి నిశ్చయమైంది. పెద్దలు  ఎంచిన ఓ రోజున, గ్రామదేవత పూజలనంతరం, డాక్టర్ వివేక్ రెడ్డి గారి చేతులమీదుగా, ‘  మారుతి ఫర్నిచర్స్’ ప్రారంభోత్సవం జరిగింది. పైడయ్య, ఏ స్థాయినుండి ఏ స్థాయికి,  ‘ఇంతింతై’ ఎంతగా ఎదిగేడో,   మీడియా విశదీకరించింది. పండ్రెండు సంవత్సరాల క్రితం, చిన్న గోనెసంచిలో పనిముట్లు పెట్టుకొని, సైకిలు మీద హనుమాన్ అపార్ట్మెంట్స్ కు పోయి, వడ్రంగి వృత్తి ప్రారంభించిన పైడయ్య, నేడు ఒక వర్క్ షాపు, మరియు ఒక అధునాతనమైన ఫర్నిచర్ షో రూముకు, యజమానిగా ఎదిగిన, అతని జీవిత విశేషాలు  ప్రధనాంశాలయ్యేయి. మీడియా పైడయ్యను ఒక ఆదర్శ యువకునిగా సమాజం ముందు నిలబెట్టింది. 
                * * * * * 
